MAT.0.0*Hazret-i ʿİsâ el-Mesîhiŋ İncîl-i Şerîfi Mâtteʾonuŋ kavlince
MAT.1.1*İbrâhîm oğlu Dâvûduŋ oğlu ʿİsâ el-Mesîhiŋ mîlâdınıŋ kitâbıdır 
MAT.1.2*İbrâhîm İshâkı tevlîd eyledi ve İshâk Yaʿkûbu tevlîd eyledi Yaʿkûb dahi Yahûdâyı ve ȯnuŋ karındaşlarını tevlîd eyledi 
MAT.1.3*ve Yahûdâ Tamardan Fârsı ve Zârehi tevlîd eyledi Fârs dahi Hesronu tevlîd eyledi Hesron ise Ârâmı tevlîd eyledi 
MAT.1.4*ve Ârâm ʿAmînâdâbı tevlîd eyledi ʿAmînâdâb dahi Nâsonu tevlîd eyledi Nâson ise Salamonu tevlîd eyledi 
MAT.1.5*ve Salamon Rahâbdan Baʿozu tevlîd eyledi Baʿoz dahi Rûtdan ʿObeydi tevlîd eyledi ʿObeyd ise Yessayı tevlîd eyledi 
MAT.1.6*ve Yessa Dâvûd Pâdişâhı tevlîd eyledi Dâvûd Pâdişâh dahi ol Ûryânıŋkiden Süleymânı tevlîd eyledi 
MAT.1.7*ve Süleymân Rehbȯʿamı tevlîd eyledi Rehbȯʿam dahi Âbiyâyı tevlîd eyledi Âbiyâ ise Âsâyı tevlîd eyledi 
MAT.1.8*ve Âsâ Yosâfâtı tevlîd eyledi Yosâfât dahi Yorâmı tevlîd eyledi Yorâm ise ʿUziyâyı tevlîd eyledi 
MAT.1.9*ve ʿUziyâ Yoʾtâmı tevlîd eyledi Yoʾtâm dahi Âhâzı tevlîd eyledi Âhâz ise Hizkiyâyı tevlîd eyledi 
MAT.1.10*ve Hizkiyâ Manâseyi tevlîd eyledi Manâse dahi ʿÂmonu tevlîd eyledi ʿÂmon ise Yosiyâhûʾu tevlîd eyledi 
MAT.1.11*ve Yosiyâhû Yokniyâyı ve Bâbil esîrliḡiniŋ zamânında olan karındaşlarını tevlîd eyledi 
MAT.1.12*ve Bâbil esîrliḡinden soŋra Yokniyâ Sâltiʾēli tevlîd eyledi Sâltiʾēl dahi Zorubabeli tevlîd eyledi 
MAT.1.13*ve Zorubabel Âbiyûdu tevlîd eyledi Âbiyûd dahi Elyakîmi tevlîd eyledi Elyakîm ise ʿÂzoru tevlîd eyledi 
MAT.1.14*ve ʿÂzor Sadoku tevlîd eyledi Sadok dahi Âhîmi tevlîd eyledi Âhîm ise Eliyûdu tevlîd eyledi 
MAT.1.15*ve Eliyûd Elʿâzâʾrı tevlîd eyledi Elʿâzâʾr dahi Mattânı tevlîd eyledi Mattân ise Yaʿkûbu tevlîd eyledi 
MAT.1.16*ve Yaʿkûb ol Hazret-i Meryemiŋ zevci Yûsufu tevlîd eyledi ki Mesîh dėdikleri ʿİsâ Hazretleri ȯndan doğmuşdur 
MAT.1.17*Pes tevellüdâtıŋ cümlesi İbrâhîmden Dâvûda dek on dört tevellüddür ve Dâvûddan Bâbil esîrliḡine dek on dört tevellüd • Bâbil esîrliḡinden dahi tâ Hazret-i Mesîhe dek on dört tevellüddür 
MAT.1.18*ve Hazret-i ʿİsâ el-Mesîhiŋ mevlidi böyle oldu • ȯnuŋ anası Meryem Yûsufa nâmzed olunca buluşmalarından evvel Rûhü'l-Kudüsden hâmile bulundu 
MAT.1.19*ve kocası Yûsuf sıddîk olmağla ȯnuŋ ʿaybını fâş ėtmek istemeyip ȯnủ gizlice bırakmak ister idi 
MAT.1.20*ve bunủ tefekkür ėder iken işte ȯŋa Rabbiŋ meleḡi düşünde görünüp dėdi ki ėy Dâvûduŋ oğlu Yûsuf zevceŋ Meryemi almağa korkma zîrâ içinde müvelled olan Rûhü'l-Kudüsdendir 
MAT.1.21*ve bir oğul doğuracakdır ki ȯnuŋ adını ʿİsâ koyasın zîrâ o kavmi günâhlarından halâs ėdecekdir 
MAT.1.22*ve bu cümle ȯnuŋ içỉn oldu ki Rabb Teʿâlânıŋ nebî ağzı ile söylediḡi itmâm ola çün dėdi ki 
MAT.1.23*işte bir kız hâmile ola da bir oğul doğura ki adına ʿEmmânuʾel diyeler • ol ki tercüme olup Allâh bizim ile dėmekdir 
MAT.1.24*Yûsuf dahi uyuhudan uyanıp Rabbiŋ meleḡi ȯŋa buyurduğu gibi eyledi ve zevcesini aldı 
MAT.1.25*ammâ ȯŋa yakınlık ėtmedi tâ bikr oğlanı doğuruncaya dek ve ȯŋa ʿİsâ diyẻ ad kodu ∞ 
MAT.2.1*Bu kez Hazret-i ʿİsâ Herodes nâm şâhıŋ ʿasrında Yahûdâ vilâyetinde olan Beyt-i Lehemde doğunca işte şarkdan mecûsler Kuds-i Şerîfe vâsıl olup 
MAT.2.2*dėdiler ki Yahûdîleriŋ doğmuş pâdişâhı kandadır zîrâ biz ȯnuŋ yıldızını maşrıkda gördük ve ȯŋa secde ėtmeḡe geldik 
MAT.2.3*Şâh Herodes dahi bunủ işidip şaşdı ve bütün Kuds-i Şerîf dahi bile 
MAT.2.4*ve o cümle baş imâmları ve kavmiŋ kâtiblerini cemʿ ėtdi de onlardan Mesîh nerede doğacağını istiʿlâm eyledi 
MAT.2.5*onlar dahi Yahûdâ vilâyetiniŋ Beyt-i Lehem nâm kariyesinde dėdiler zîrâ nebî böyle yazdı ki 
MAT.2.6*ve sen ėy Yahûdâ vilâyetiniŋ Beyt-i Lehemi • Yahûdâ başları arasında küççükrek deḡilsin zîrâ sende bir mühdî hurûc eyleye ki İsrâʾîl kavmimi hidâyet eyleye 
MAT.2.7*o zamân Herodes mecûsleri tenhâya çığırıp yıldızıŋ ne zamân göründüḡünü onlardan suʾâl eyledi 
MAT.2.8*ve onları Beyt-i Leheme gönderip onlara dėdi ki varıŋ ol maʿsûmuŋ bir-hoş haberin alıŋ ve ȯnủ bulduğuŋuz zamân baŋa iʿlâm eyleyiŋ ki ben dahi varıp ȯŋa secde eyleyem 
MAT.2.9*onlar dahi şâhı diŋledikden soŋra gitdiler ve işte şarkdan gördükleri yıldız öŋlerinde giderdi ve vara vara maʿsûmuŋ olduğu yeriŋ üzerinde durdu 
MAT.2.10*onlar dahi yıldızı görüp ziyâdesiyle ferahnâk oldular 
MAT.2.11*ve eve girip maʿsûmu anası Meryem ile buldular da ȯŋa hurûr ile secde eylediler hem hazîneleri açıp ȯŋa hediyyeler altun ve günlük ve mürr-ü sâfi ihdâ eylediler 
MAT.2.12*ve düşünde onlara ilhâm-ı rabbânî olup ki Herodese dönmeyeler ġayrı yoldan vilâyetine gitdiler 
MAT.2.13*ve onlar gitdikden soŋra işte Rabbiŋ meleḡi Yûsufa düşünde görünüp dėdi ki uyan ve maʿsûmu hem anasını al da Mısra kaç ve ben saŋa deyinceye dek orada ol zîrâ Herodes maʿsûmu helâk ėtmek içỉn arayacakdır 
MAT.2.14*ol dahi uyanıp maʿsûmu ve anasını gėcede aldı da Mısra göçdü 
MAT.2.15*ve tâ Herodes ölünceye dek orada durdu tâ ki Rabbiŋ nebî ağızı ile söylediḡi söz itmâm ola çün dėdi ki ben oğlumu Mısırdan çığırdım 
MAT.2.16*bu kez Herodes mecûslerden renklendiḡini görüp pek darıldı ve Beyt-i Lehemde hem cümle sınᵼrlarında olan iki yaşında ve aşağa maʿsûmları mecûslerden istihbâr ėtdiḡi zamâna göre öldürtmeḡe gönderdi 
MAT.2.17*o zamân Yeremiyâ Peyġamberiŋ ağzı ile Rabbiŋ söylediḡi nesne itmâm olundu çün dėdi ki 
MAT.2.18*Râmâda bir âvâz ve feryâd ve ağlayış hem ʿazîm sızlayış işidildi Râhel oğullarına ağlar ve nâ-mevcûd oldukları içỉn tesellîyi kabûl ėtmek istemedi 
MAT.2.19*ȯndan Hirodes öldükden soŋra işte Rabbiŋ meleḡi Mısırda Yûsufa düşünde görünüp 
MAT.2.20*dėdi ki uyan ve maʿsûmu hem anasını al da İsrâʾîl vilâyetine git zîrâ maʿsûmuŋ cânını arayanlar öldüler 
MAT.2.21*ol dahi uyanıp maʿsûmu ve anasını aldı da İsrâʾîl vilâyetine gitdi 
MAT.2.22*ammâ Yahûdâ vilâyetinde Arkelaʾus babası Herodesiŋ yerinde senâ olduğunu işidip oraya varmağa korkdu ve ȯŋa düşünde ilhâm-ı rabbânî olup Celîle semtlerine gitdi 
MAT.2.23*ve oraya gelip Nazâret nâm şehirde sâkin oldu tâ ki peyġamberleriŋ dėdiḡi itmâm ola ki ȯnuŋ adı Nazîritî ola dėdiler ∞ 
MAT.3.1*Ve ol eyyâmda Yuhannâ Maʿmadânî gelip Yahûdâ vilâyetiniŋ beriyyesinde nidâ ėderdi 
MAT.3.2*ve tevbe eyleyiŋ zîrâ melekût ü's-semâ yakındır dėdi idi 
MAT.3.3*çün bu Yuhannâ ol kişidir ki Esâʿiyâ Peyġamber ȯnuŋ içỉn söyleyip dėdi ki beriyyeden çığıranıŋ bir âvâzı var ki Rabbiŋ yolunu düzüŋ • ȯnuŋ sebîllerini doğruladıŋ der 
MAT.3.4*pes ol Yuhannânıŋ {libâsı} envâʿ-i deve tüyünden idi ve bellerinde bir kayış kuşağı var idi hem ȯnuŋ taʿâmı çekirgeler ve yâbân balı idi 
MAT.3.5*o zamân Kuds-i Şerîfli ve cümle Yahûdâlı hem Yârden etrâfında olan bütün nâhiyyeliler ȯŋa çıkdılar 
MAT.3.6*ve ȯndan günâhlarına iʿtirâf ėdip Yârdende müteʿammid oldular 
MAT.3.7*ve görüp ki niçe Ferîzzîler ve Zındîkler onlarıŋ maʿmûdiyyesine gelirler onlara dėdi ki ėy engerek yılanlarınıŋ nesli • size gelecek ġazabdan kaçmağı kim gösterdi 
MAT.3.8*pes tevbeye lâyık meyveler getirin 
MAT.3.9*ve sakın kendỉleriŋizde babamız İbrâhîm var demeyesiz zîrâ ben size dėrim ki Allâh Teʿâlâ bu taşlardan bile İbrâhîme oğullarını hâsıl ėtmeḡe kâdirdir 
MAT.3.10*pes artᵼk ağaclarıŋ köklerine balta konuldu ve her íyỉ yemiş vėrmeyen ağac kesilip âteşe bırakılacakdır 
MAT.3.11*gerçi ben sizi tevbeye su ile taʿammüd ėderim ammâ benden soŋra gelen benden ekvâdır ki ben ȯnuŋ bâbûcunu taşımağa lâyık deḡilim • o sizi Rûhü'l-Kudüs ve âteş ile taʿammüd ėdecekdir 
MAT.3.12*ve elinde yaba var da kendỉ hirmenini savura hem buğdayını anbâra yığa ammâ samanı söyünmez âteş ile yaka 
MAT.3.13*o zamân Hazret-i ʿİsâ Celîleden Yârdene Yuhannâya geldi ki ȯndan taʿammüd ola 
MAT.3.14*ammâ Yuhannâ pek imtinâʿ ėdip dėdi ki ben senden taʿammüd olmak gerek iken sen baŋa mı gelirsin 
MAT.3.15*Hazret-i ʿİsâ dahi cevâb vėrip dėdi ki koyun şimdi zîrâ her hakkı böyle itmâm ėtmek gereḡiz • ol zamân ȯnủ kodu 
MAT.3.16*ve Hazret-i ʿİsâ taʿammüd olunduğu gibi sudan çıkdı da işte gökler açıldı ve göḡercin şeklinde Rûh-Ullâh iner hem üzerine gelir gördü 
MAT.3.17*ve işte gökden bir âvâz gelip budur ol Sevgỉli Oğlum ki ben ȯndan râzıyım dėdi ∞ 
MAT.4.1*O zamân Hazret-i ʿİsâ Rûhdan beriyyeye götürüldü ki Şeytândan imtihân çeke 
MAT.4.2*ve kırk gün hem kırk gėce oruc tutdukdan soŋra ʿâkıbet aç oldu 
MAT.4.3*ve imtihâncı ȯŋa yanaşıp dėdi ki eḡer İbn-Ullâh iseŋ de ki bu taşlar etmek olalar 
MAT.4.4*ammâ o ȯŋa cevâben dėdi ki mastûrdur ki insân yalıŋız etmek ile dirilmez illâ Allâh Teʿâlânıŋ ağzından çıkan her kelâm ile de dirilir 
MAT.4.5*o zamân Şeytân ȯnủ mukaddes şehre götürdü de heykel damınıŋ burclarında kodu 
MAT.4.6*ve ȯŋa dėdi ki eḡer İbn-Ullâh iseŋ kendỉŋi aşağa atasın zîrâ mastûrdur ki o seni kendỉ meleklerine ısmarlaya da seni el üstünde tutalar tâ kim ayağıŋ taşa dokunmaya 
MAT.4.7*Hazret-i ʿİsâ ȯŋa dėdi ki kezalik dahi mastûrdur ki Rabbiŋ Allâh Teʿâlâya imtihân ėtmeyesin 
MAT.4.8*tekrâr Şeytân ȯnủ bir yüksek dağıŋ üzerine götürdü de ȯŋa bütün dünyânıŋ memleketlerini ve ʿizzetlerini gösterip 
MAT.4.9*dėdi ki ben saŋa bu cümle nesneleri vėririm eḡer hurûr ėdip baŋa secde ėderseŋ 
MAT.4.10*o zamân Hazret-i ʿİsâ dėdi ki var git Şeytân zîrâ yazılı var ki Rabbiŋ Allâh Teʿâlâya secde ve yalıŋız ȯŋa ʿibâdet eyle 
MAT.4.11*bu kez Şeytân ȯnủ bırakdı ve işte melekler ȯŋa gelip hizmet ėderler idi 
MAT.4.12*ȯndan Hazret-i ʿİsâ işidip ki Yuhannâyı zindâna kodular Celîleye döndü 
MAT.4.13*ve Nazâreti bırakıp Zebûlûn ve Naftâlî sınᵼrlarında deŋiz yalısında olan Kefar Nahûm nâm şehirde sâkin olmağa geldi 
MAT.4.14*tâ kim Esâʿiyâ Peyġamberiŋ dėdiḡi itmâm ola çün dėdi ki 
MAT.4.15*Deŋiz yolunda olan Zebûlûn ve Naftâlî vilâyetleri Yârdeniŋ ötesinde olan bütperestleriŋ Celîlesi 
MAT.4.16*karaŋlıkda yatan kavim ʿazîm nûru gördüler ve vilâyette ölüm gölgesinde olanlara bir işrâk oldu 
MAT.4.17*o zamândan soŋra Hazret-i ʿİsâ vaʿz ėtmeḡe başlayıp dėdi ki tevbe eyleyiŋ zîrâ melekût ü's-semâ yakındır 
MAT.4.18*bu kez Hazret-i ʿİsâ Celîlede deŋiz kenârında iki karındaşı yaʿnî Petro dėdikleri Simʿunu ve karındaşı Ândriyayı gördü ki deŋize ağlar bırakırlardı zîrâ balık avlayıcılar idi 
MAT.4.19*ve onlara dėdi ki geliŋ baŋa uyuŋ da ben sizi âdam avlayıcılar ėderim 
MAT.4.20*onlar dahi teziye ağları bırakıp ȯŋa uydular 
MAT.4.21*dahi ol ilerỉ geçip iki karındaş yaʿnî Zebedoʾ oğlu Yaʿkûbu ve karındaşı Yuhannâyı babaları Zebedoʾ ile bir kayıkda gördü ki ağlarını meremmet ėderler idi ve onları çığırdı 
MAT.4.22*onlar dahi teziye kayığı ve babasını bırakıp ȯŋa uydular 
MAT.4.23*ve Hazret-i ʿİsâ bütün Celîleyi dolaşıp cümle kenîsalarında taʿlîm ve melekûtuŋ İncîlini vaʿz ėderdi hem kavim arasında her marazı ve her hasteliḡi oŋdurdu 
MAT.4.24*ve ȯnuŋ adı bütün Siriyēye çıkdı da ȯŋa cümle derdnâkları ve envâʿ-i maraz ve ağrı çekenleri ve cinn ve ay çarpmışları hem meflûcları ihzâr ėderler idi de onları sağaldırdı 
MAT.4.25*ve ȯŋa Celîleden ve Dekapoliden ve Kuds-i Şerîfden ve Yahûdâ vilâyetinden hem Yârdeniŋ ötesinden niçe cumhûr uyurlar idi ∞ 
MAT.5.1*Ol dahi cumhûru görüp bir dağa çıkdı ve otura varıp ȯnuŋ telâmîzi ȯŋa yanaşdılar 
MAT.5.2*ol dahi ağzı açıp onlara taʿlîm ėderek dėdi ki 
MAT.5.3*Ne mutlu rûhânî fukarâya zîrâ melekût-ullâh onlarıŋdır 
MAT.5.4*ne mutlu mahzûnlara zîrâ mütesellî olacaklardır 
MAT.5.5*ne mutlu halîmlere zîrâ onlar yeri temellük ėdeceklerdir 
MAT.5.6*ne mutlu birr ü takvâ içỉn aç ve susuz olanlara zîrâ onlar tok olacaklardır 
MAT.5.7*ne mutlu merhametlilere zîrâ onlara da merhamet oluna 
MAT.5.8*ne mutlu pâk kalblilere zîrâ onlar Allâh Teʿâlâyı göreceklerdir 
MAT.5.9*ne mutlu barışığa çalışanlara zîrâ onlara Allâhıŋ oğullarıdır dėnilse gerek 
MAT.5.10*ne mutlu birr ü takvâ içỉn matrûd olanlara zîrâ melekût-ullâh onlarıŋdır 
MAT.5.11*âdamlar sizi zemm eyleyip ıtrâd ėtdikleri ve yalan şöyleyip karşᵼŋıza benim içỉn her bed sözü söyledikleri zamân ne mutlu size 
MAT.5.12*seviniŋ ve şâd oluŋ zîrâ ecriŋiz semavâtda cezîldir çün sizden evvel olan enbiyâyı da böyle ıtrâd eylediler 
MAT.5.13*siz yeriŋ tuzusuŋuz ve eḡer tuz bî-meze olursa ne ile tuzlanır ola • bir şeyʾe deḡmez meḡer yabâna atıla ve âdamlardan çíḡnene 
MAT.5.14*siz ʿâlemiŋ nûrusuŋuz • dağ üzerinde kurulmuş şehir gizli olamaz 
MAT.5.15*ve kezalik çırâk yakılıp kîle altına konulmaz illâ şamʿdâna konulur da cümle evde olanlara aydınlık ėder 
MAT.5.16*böyle dahi nûruŋuz âdamlarıŋ öŋünde aydınlık ėtsin ki sâlih ʿamelleriŋizi görüp semavâtda olan Babaŋıza mecd ü senâ eyleyeler 
MAT.5.17*sanmaŋız ki ben Tevrâtı ve enbiyâyı ibtâl ėtmeḡe geldim • ben onları ibtâl ėtmeḡe gelmedim illâ onları itmâm ėtmeḡe geldim 
MAT.5.18*zîrâ hakkan size derim ki arz ve semâ zâʾil oluncaya dek Tevrâtdan bir harf yâhûd bir iʿrâb bile zâʾil olmaz ki her şeyʾ vâkiʿ olmaya 
MAT.5.19*pes her kim bu eŋ küççük emirlerden birini fesh ėderse ve âdamlara böyle öḡredirse melekût ü's-semâda ȯŋa eŋ küççük dėnile ve her kim ʿamel ėdip taʿlîm ėderse melekût ü's-semâda ȯŋa eŋ büyük dėnile 
MAT.5.20*zîrâ ben size derim ki eḡer birriŋiz ve takvâŋız kâtibleriŋ ve Ferîzzîkileriŋden ziyâde olmazsa hîç melekût ü's-semavâta giremezsiŋiz 
MAT.5.21*kadîmîlere dėnildiḡini işitdiŋiz ki öldürme ve her kim öldürürse dînünete vâcib ola denildi 
MAT.5.22*ammâ ben size derim ki her kim kendỉ karındaşına sebebsiz incinirse dînünete müstahakk ola ve her kim karındaşına zirzop diyecek olursa mahfile müstahakk ola ve her kim ȯŋa ahmak dėse cehennem âteşine müstahakk ola 
MAT.5.23*pes eḡer sen mezbah üzerine kurbânıŋı takrîb ėderseŋ ve orada hâtırıŋa gelirse ki karındaşıŋ saŋa incinmiş ola 
MAT.5.24*kurbânıŋı mezbah öŋünde bırak da var evvel karındaşıŋ ile barış • ȯndan o zamân gel kurbânıŋı takrîb eyle 
MAT.5.25*teziye hasmıŋ ile ȯŋa yolda râst geldiḡiŋ gibi dost olmağa çalış ki hasım seni bir zamân hâkim eline vėrmeye • hâkim dahi ʿasese teslîm ėtmeye de zindâna bırakılasın 
MAT.5.26*hakkan ben saŋa derim ki oradan tâ soŋ mankırı edâ ėtmeyince çıkamazsın 
MAT.5.27*kadîmîlere dėnildiḡini işitdiŋiz ki zinâ ėtme dėnildi 
MAT.5.28*ammâ ben size derim ki her kim bir ʿavrata iştâh ile bakarsa artᵼk kalbinde zinâ ėtmiş olur 
MAT.5.29*pes eḡer sağ gözüŋ seni azdırırsa ȯnủ çıkar da yanıŋdan at zîrâ bütün bedeniŋ cehenneme atılmadan ise bir ʿuzvuŋuŋ zâyiʿ olması saŋa evlâdır 
MAT.5.30*ve eḡer seni sağ eliŋ azdırırsa ȯnủ kes de yanıŋdan at zîrâ bütün bedeniŋ cehenneme atılmadan ise bir ʿuzvuŋuŋ zâyiʿ olması saŋa evlâdır 
MAT.5.31*ve dėnildi ki her kim kendỉ ʿavratını boşarsa ȯŋa talâk nâmeyi vėre 
MAT.5.32*ammâ ben size derim ki her kim ʿavratını zinâ sebebi olmayıp boşarsa ȯnủ zinâya ėder ve her kim boşanmışı tezevvüc ėderse zinâ ėtmiş olur 
MAT.5.33*ve dahi kadîmîlere dėnildiḡini işitdiŋiz ki hins ėtme illâ yemîn ėtdiḡiŋ şeyʾi Rabb Teʿâlâya edâ eyle dėnidi 
MAT.5.34*ben ise size derim ki bi'l-külliyye yemîn ėtmeŋ • ne gök ile zîrâ Allâhıŋ kürsîsidir 
MAT.5.35*ne yer ile zîrâ ayaklarınıŋ basamağıdır ne Kuds-i Şerîf ile zîrâ ʿazîm pâdişâhıŋ şehridir 
MAT.5.36*ve dahi başıŋ ile yemîn ėtme zîrâ sen ak saçı ya kara saçı bile yaymağa kâdir deḡilsin 
MAT.5.37*illâ söyledeḡiŋiz evet evet yok yok olsun ammâ bundan ziyâde olan nesne habîsdendir 
MAT.5.38*siz göz içỉn göz ve diş içỉn diş dėnildiḡini işitdiŋiz 
MAT.5.39*ammâ ben size derim ki şerrîre mukâvemet ėtmeŋ belki bir kimse seniŋ sağ yaŋağıŋa urursa ȯŋa öbűrünü de dönder 
MAT.5.40*ve bir kimse seniŋle çekişmek isteyip kaftânıŋı almak isterse ȯŋa ferrâceyi de bırak 
MAT.5.41*ve bir kimse seni bir mil yola ânkâriyyaya tutarsa iki mil bile git 
MAT.5.42*senden dileyene vėr ve senden istikrâz ėdene dirîġ eyleme 
MAT.5.43*siz işitdiŋiz ki karîbiŋi sevesin ve hasmıŋa ʿadâvet ėdesin dėnildi 
MAT.5.44*ammâ ben size derim ki düşmanlarıŋızı seviŋ • size bed duʿâ ėdenlere hayr duʿâ eyleyiŋ • size buġz ėdenlere íylik eyleyiŋ ve size ġaraz ve zarâr ėdenler içỉn yalvarıŋ 
MAT.5.45*tâ kim semavâtda olan Babaŋızıŋ evlâdı olasız zîrâ o kendỉ güneşini íyỉler ve kemler üzerine doğdurur ve sâdıklar hem fâsıklar üzerine yağmur yağdırır 
MAT.5.46*zîrâ eḡer siz sizi sevenleri severseŋiz size ne sevâb olur • beḡlikciler bile bunủ ėderler 
MAT.5.47*ve eḡer fakat dostlarıŋız ile selâmlaşırsaŋız ne efdal nesne ėdersiŋiz • beḡlikciler de böyle ėtmezler mi 
MAT.5.48*pes nice ki semavâtda olan Babaŋız kâmil ise siz dahi kâmil oluŋ ∞ 
MAT.6.1*Zinhâr sadakaŋızı âdam öŋünde vėrmeŋ ki onlara görünelim diyẻ ėdesiz yohsa semavâtda olan Babaŋız katında sevâbıŋız olmaz 
MAT.6.2*pes kaçanki sadaka vėrirseŋ öŋüŋde borủyu çaldırma nice ki âdamlardan ikrâm olunmak içỉn mürâʾîler kenîsalarda ve çârşᵼlarda ėderler • hakkan size derim ki artᵼk cezâsını almışlardır 
MAT.6.3*ammâ kaçanki tasadduk ėderseŋ sol eliŋ sağ eliŋiŋ ėtdiḡini bilmesin 
MAT.6.4*tâ kim tasaddukuŋ mahfî ola da hufyetde gören Allâh saŋa ʿaleniyetde mükâfât eyleye 
MAT.6.5*ve namâz kıldığıŋ zamân mürâʾîler gibi olma zîrâ onlar kenîsalarda ve çârşᵼlarda âdamlara görünmek içỉn namâza ikâmet ėtmeḡi severler • hakkan size derim ki artᵼk cezâsını almışlardır 
MAT.6.6*ammâ sen namâz kıldığıŋ zamân kendỉ odaŋa gir de kapᵼŋı kapa ve halvetde olan Babaŋa namâz kıl da halvetde gören Allâh saŋa âşikâre sevâb bağışlaya 
MAT.6.7*pes namâz kıldığıŋız zamân bütperestler gibi söz uzatmaŋ zîrâ onlar sanırlar ki kesret-i kelimâtları içỉn müstecâb olacaklardır 
MAT.6.8*pes onlara teşebbüh olmaŋ zîrâ Babaŋız siz ondan istemezden evvel hâcetleriŋizi bilir 
MAT.6.9*imdi namâz kılıp böyle deyiŋ Ey göklerde olan Babamız ismiŋ mukaddes olsun melekûtuŋ gelsin 
MAT.6.10*gökde murâdıŋ nice ise yerde dahi böyle olsun 
MAT.6.11*her günki etmeḡimizi bize bugün vėr 
MAT.6.12*ve bize suçlarımızı bağışla nice ki biz dahi bize suçlu olanlara bağışlarız 
MAT.6.13*hem bizi iğvâya salma illâ bizi habîsden kurtar çün mülk ve kuvvet ve ʿizzet ebeden seniŋdir âmîn 
MAT.6.14*zîrâ eḡer siz âdamlara suçlarını bağışlarsaŋız Semâvî Babaŋız dahi size bağışlaya 
MAT.6.15*ammâ eḡer siz suçlarını âdamlara bağışlamazsaŋız Babaŋız dahi size bağışlamaya 
MAT.6.16*ve oruc tutduğuŋuz zamân mürâʾîler gibi çehreleriŋizi mahzûn göstermeŋ zîrâ orucluyuz diyẻ âdamlara görünmek içỉn sîmâlarını ʿabûs tutarlar • hakkan size derim ki artᵼk cezâsını almışlardır 
MAT.6.17*ammâ sen oruc tutduğuŋ zamân başıŋı yağla ve yüzüŋü yayka 
MAT.6.18*tâ kim âdamlara oruclu görünmeyesin illâ hufyetde olan Babaŋa görünesin de hufyetde gören Babaŋ saŋa âşikâre sevâb bağışlaya 
MAT.6.19*hazîneleri yerde saklamaŋ ki orada güḡe ve pas yer ve orayı hırsızlar kazıp uğurlarlar 
MAT.6.20*illâ kendỉleriŋize hazîneleri gökde saklayıŋ ki orada ne güḡe ne pas yer ve orayı hırsızlar kazıp uğuramazlar 
MAT.6.21*zîrâ hazîneŋiz nerede ise kalbiŋiz de onda ola 
MAT.6.22*bedeniŋ çırağı gözdür ve eḡer gözüŋ sâf ise bütün bedeniŋ münevver olur 
MAT.6.23*ve eḡer gözüŋ müşevveş ise bütün bedeniŋ karaŋlı ola pes eḡer sende olan nûr zulmet ise zulmet bi'z-zât ne kadar olmak gerekdir 
MAT.6.24*iki efendiye hizmet ėtmeḡe kimse kâdir deḡildir zîrâ ya biri sevip biri sevmeye ya birine mülâzemet ėdip âheri tahkîr eyleye • siz hem Allâha hem mâla hizmet ėtmeḡe kâdir olamazsıŋız 
MAT.6.25*ȯnuŋ içỉn size derim ki cânlarıŋıza kayırıp ne yeyelim ne içelim ve bedeniŋiz içỉn ne gíyelim dėmeŋ • cân nafakadan ve ten libâsdan ziyâde deḡilmidir 
MAT.6.26*havâdaki kuşlara nazar eyleyiŋ ki ne ekerler ne biçerler ne anbâra yığarlar yine de onları gökdeki Babaŋız besler • siz onlardan efdal deḡilmisiŋiz 
MAT.6.27*ve sizden kimdir ki kendỉ cehdiyle kendỉ endâmına zirâʿ katmağa kâdir ola 
MAT.6.28*ve esvâb içỉn ne saʿy ėdersiŋiz • tarlanıŋ zanbâklarına bakıŋ nice ki büyürler • onlar ne zahmet çekerler ne eḡirirler 
MAT.6.29*ve size derim ki Hazret-i Süleymân cümle kendỉ fahriyle bunlardan birisi gibi gíyimli deḡil idi 
MAT.6.30*pes çün Allâh Teʿâlâ bu vechile şul tarlalara otu ki bugün mevcûd ve yarın furûna atılır gíydirir ėy îmânı kalîl âdamlar size dahi ziyâde gíydirmez mi 
MAT.6.31*pes ne yeyelim ne içelim ne gíyelim diyẻ ġam çekmeŋ 
MAT.6.32*çün bu cümle nesnelere bütperestler çalışırlar • zîrâ Semâvî Babaŋız bilir ki size bu cümle şeyler gerekdir 
MAT.6.33*belki ibtidâ melekût-ullâhı ve ȯnuŋ birr ü takvâsını arayıŋ da cümle bu nesneler size katıla 
MAT.6.34*pes yarınki gün içỉn takayyüd ėtmeŋ zîrâ yarınki gün kendỉ işlerine takayyüd olur • her güne kendỉ derdi yeter ∞ 
MAT.7.1*Hükm ėtmeŋ ki size dahi hükm olmaya 
MAT.7.2*zîrâ ėtdiḡiŋiz hükm ile mahkûm olursuŋuz ve ölçdüḡüŋüz ölçek ile size dahi ölçűle 
MAT.7.3*karındaşıŋ gözünde olan çöpü nice görürsün de kendỉ gözüŋde olan merteḡi duymazsın 
MAT.7.4*ya karındaşıŋa nice dersin ki ko gözüŋden çöpü çıkarayım ve işte gözüŋde mertek var 
MAT.7.5*ėy mürâʾî evvel gözüŋden merteḡi çıkar da ȯndan karındaşıŋıŋ gözünden çöpü çıkarmağı gör 
MAT.7.6*kudsü köpeklere vėrmeŋ ve incỉleriŋizi doŋuzlar öŋünde bırakmaŋ ki onları ayaklarıyla çíḡnemeyeler ve sizi tutup yırtmayalar 
MAT.7.7*isteyiŋ de size vėrile • arayıŋ da bulursuŋuz • kakıŋ da size açıla 
MAT.7.8*zîrâ isteyen alır ve arayan bulur ve kakana açılır 
MAT.7.9*araŋızda kimse var mı ki oğlu ȯndan etmek isteye de ȯŋa taş vėre 
MAT.7.10*ya bir balık dileye de ȯŋa yılanı suna 
MAT.7.11*pes çün siz ki şerrîrlersiŋiz oğullarıŋıza íyỉ bahşîşler vėrmeḡe bilirsiŋiz ya semavâtda olan Babaŋız ondan dileyenlere ne kadar artᵼk íyỉ şeyler vėrecekdir 
MAT.7.12*imdi âdamlar size ėtsinler diyẻ istediḡiŋiz ne ise siz dahi onlara eyleyiŋ zîrâ Tevrât ve kavl-i enbiyâ budur 
MAT.7.13*dar kapᵼdan giriŋ zîrâ helâke götüren kapᵼ bol ve yol vâsiʿdir ve çoğu ȯndan girirler 
MAT.7.14*hayvâta götüren kapᵼ ne kadar dar ve yol ne kadar ensizdir ve ȯnủ bulanlar azdır 
MAT.7.15*ve yalancı peyġamberlerden sakınıŋ ki size koyun dönünde gelirler ammâ içerỉde yırtıcı kurdlardır 
MAT.7.16*onları kendỉ meyvelerinden bilesiz • dikenden üzüm ya hasekden incîr devşirilir mi 
MAT.7.17*her íyỉ ağac dahi böyle íyỉ meyveler getirir ammâ yaramaz ağac fenâ meyveler getirir 
MAT.7.18*iyi ağac fenâ meyveler getiremez ne yaramaz ağac íyỉ meyveler getirir 
MAT.7.19*her íyỉ meyveler getirmeyen ağac kesilir ve âteşe atılır 
MAT.7.20*pes onları kendỉ meyvelerinden bilesiz 
MAT.7.21*baŋa yâ rabb yâ rabb diyen her biri melekût ü's-semavâta giremez illâ semavâtda olan Babamıŋ murâdını ėden girir 
MAT.7.22*çok kimseler baŋa ol günde diyeceklerdir ki yâ rabb yâ rabb biz seniŋ ismiŋ ile peyġamberlik ėtmedik mi ve seniŋ ismiŋ ile cinnleri kovmadık mı hem seniŋ ismiŋ ile efʿâl-i ekvâyı ėtmedik mi 
MAT.7.23*ammâ ben onlara diyeceḡim ki ben sizi hîç bilmedim • varıŋ benden gidiŋ siz ki yaramazlık ėdersiŋiz 
MAT.7.24*zîrâ her kim bu benim kelimâtımı diŋlerse ve onlar ile ʿamel ėderse ben ol kimseyi bir ʿakıllı âdama teşbîh ėderim ki kendỉ evini bir kaya üzerinde yapdı 
MAT.7.25*ve yağmur yağıp ve seyller gelip hem rûzigârlar esip ol eve uğradıkları zamân ev düşmedi zîrâ kaya üzerinde yapıldı idi 
MAT.7.26*ammâ her kim bu kelimâtı diŋlerse ve onlar ile ʿamel ėtmezse bir delỉye beŋzedile ki kendỉ evini kum üzerinde yapdı 
MAT.7.27*ve yağmur yağıp ve seyller gelip hem rûzigârlar esip ol eve uğradıkları zamân ev yıkıldı ve ȯnuŋ yıkılması ʿazîm oldu 
MAT.7.28*ve Hazret-i ʿİsâ bu kelimâtı bitirdikden soŋra cemʿiyyetler ȯnuŋ bu taʿlîmine mütehayyir ėderler idi 
MAT.7.29*zîrâ o onlara kâtibler gibi deḡil illâ hükûmet sâhibi gibi taʿlîm ėderdi ∞ 
MAT.8.1*Bu kez dağdan indiḡi zamân niçe cemʿiyyetler ȯnuŋ ardınca gitdiler 
MAT.8.2*ve işte bir cüzâm gelip ȯŋa secde eyledi ve dėdi ki yâ rabb isterseŋ beni arıtmağa kâdirsin 
MAT.8.3*Hazret-i ʿİsâ dahi elini uzadıp ȯŋa dokundu ve ne ola isterim ʿârî ol dėdi ve fi'l-hâl cüzâm derdinden arındı 
MAT.8.4*ve Hazret-i ʿİsâ ȯŋa dėdi ki sakın ki bunủ kimseye dėmeyesin illâ var da kendỉŋi imâma göster ve Mûsânıŋ ısmarladığı kurbânı takrîb eyle ki onlara şehâdet içỉn ola 
MAT.8.5*ȯndan Kefarnahûma girdiḡi zamân bir yüzbaşı gelip ȯŋa yalvardı 
MAT.8.6*ve dėdi ki yâ rabb benim oğlanım evde meflûcdur • çok derd çekip yatıyor 
MAT.8.7*Hazret-i ʿİsâ dahi ȯŋa dėdi ki nola geleyim de ȯnủ sağaldayım 
MAT.8.8*ve yüzbaşı cevâb vėrip dėdi ki yâ rabb ben lâyık deḡilim ki benim damım altına giresin nihâyet bir söz söyle de benim oğlanım sağala 
MAT.8.9*zîrâ ben hükm altında konulmuş bir âdamım ve benim altımda neferler var • birine var dėsem varır ve âhere gel dėsem gelir ve hizmetkârıma bunủ ėt dėsem ėder 
MAT.8.10*bunủ Hazret-i ʿİsâ işidip taʿaccüb eyledi ve ȯnuŋ ardınca gelenlere dėdi ki hakkan size derim ki İsrâʾîlde bile bu kadar îmân bulmadım 
MAT.8.11*ve size derim ki niçeler maşrıkdan ve mağribden gelecekler ve melekût ü's-semavâtda İbrâhîm ve İshâk ile ve Yaʿkûb ile meclis ėdeceklerdir 
MAT.8.12*ve mülküŋ oğulları taşraya zulümâta atılacakdır • orada ağlayış ve diş kıcırdaması ola 
MAT.8.13*hem Hazret-i ʿİsâ yüzbaşıya var ve saŋa inandığıŋ gibi olsun dėdi de ol ân içinde oğlanı sağaldı 
MAT.8.14*ȯndan Hazret-i ʿİsâ Petronuŋ evine girip ȯnuŋ kayın anasını gördü ki derleme hasteliḡinden döşekde yatır 
MAT.8.15*ve o ȯnuŋ eline yapışınca derleme ȯnủ bırakdı da kalkdı ve onlara hizmet eyledi 
MAT.8.16*ve âhşâm üzere ȯŋa çok cinnliler öŋüne getirdiler • ol dahi bir söz ile cinnleri kovdu ve cümle hastaları sağaltdı 
MAT.8.17*tâ kim Esâʿiyâ Peyġamberiŋ dėdiḡi itmâm ola ki o bizim marazlarımızı üzerine aldı ve hasteliklerimizi çekdi dėdi 
MAT.8.18*bu kez Hazret-i ʿİsâ kendỉniŋ çevresinde çok halk görüp buyurdu ki öte yakaya göçüle 
MAT.8.19*o zamân bir kâtib ȯŋa yanaşıp dėdi ki ėy hoʾca her nereye giderseŋ ben saŋa uyayım 
MAT.8.20*Hazret-i ʿİsâ dahi ȯŋa dėdi ki dilkỉleriŋ inleri ve havâdaki kuşlarıŋ yuvaları var ammâ Âdem Oğlunuŋ başını koyacak yeri yokdur 
MAT.8.21*ȯndan ȯnuŋ şâkirdlerinden biri dahi ȯŋa dėdi ki ėy efendi baŋa icâzet vėr ki evvel varayım da babamı gömeyim 
MAT.8.22*ammâ Hazret-i ʿİsâ ȯŋa meyyitler meyyitlerini gömmeḡe ko da ardımca gel dėdi 
MAT.8.23*bu kez kayığa girdiḡi zamân şâkirdleri ardınca gitdiler 
MAT.8.24*ve işte deŋizde bir ʿazîm fûrtuna oldu şöyle ki kayık dalġalardan kaplandı idi • o ise uyur idi 
MAT.8.25*ve ȯnuŋ şâkirdleri yanaşıp ȯnủ uyandırdılar ve efendi bizi kurtar zîrâ helâk oluyoruz dėdiler 
MAT.8.26*ol dahi onlara dėdi ki ėy îmânı kalîl kişiler niçỉn korkarsıŋız ve uykudan kalkıp rûzigârları ve deŋizi âzârladı da pek limânlık oldu 
MAT.8.27*ol âdamlar taʿaccüb ėdip dėdiler ki ne âsıl kimsedir bu ki rûzigârlar ve deŋiz bile ȯŋa diŋlerder 
MAT.8.28*ve öte yakaya Gergesîn semtine vâsıl olup ȯŋa mezârlıkdan çıkmış iki cinnli âdamlar karşᵼ çıkdılar ve böyle pek yavuz idiler ki ol yoldan kimse geçemez idi 
MAT.8.29*ve işte çığırıp dėdiler ki seniŋ ile bizim aramızda ne var ėy Allâhıŋ Oğlu ʿİsâ • buraya zamân gelmezden evvel bize ʿazâb ėtmeḡe mi geldiŋ 
MAT.8.30*ve onlardan ırak bir vâfir doŋuz sürűsü var idi ki otlarlar idi 
MAT.8.31*ve cinnler ȯŋa yalvarıp dėdiler ki çünki bizi kovarsaŋ bize ol doŋuzlarıŋ sürűsüne girmeḡe icâzet vėr 
MAT.8.32*ol dahi onlara varıŋ dėdi • onlar dahi çıkıp ol doŋuzlarıŋ sürűsüne girdiler ve işte ol bütün doŋuz sürűsü uçurumdan deŋize atıldı da sularda geberdiler 
MAT.8.33*ve onları güdenler kaçdılar da şehre varıp bu cümle nesneleri hem cinnleriŋ kıssasını deyivėrdiler 
MAT.8.34*ve işte bütün şehir Hazret-i ʿİsâya istikbâlen çıkdı ve ȯnủ gördükden soŋra yalvardılar ki onlarıŋ sınᵼrlarından vara gide ∞ 
MAT.9.1*Ol dahi kayığa girip öte yakaya geçdi de kendỉ şehrine geldi 
MAT.9.2*ve işte ȯŋa döşekde yatan bir meflûc ihzâr olundu • Hazret-i ʿİsâ dahi onlarıŋ iʿtikâdını görüp meflûca dėdi ki ėy oğul hâtırıŋı hoş tut ki günâhlarıŋ ʿafv olundu 
MAT.9.3*ve işte küttâbdan baʿzısı kendỉ kendỉlerinde bu küfür söyler dėdiler 
MAT.9.4*Hazret-i ʿİsâ dahi onlarıŋ efkârını görüp dėdi ki niçỉn kalbleriŋizde yaramaz fikr ėdersiŋiz 
MAT.9.5*zîrâ kanġısı kolayrak günâhlarıŋ saŋa ʿafv olundu dėmek mi yohsa kalk da gez dėmek mi 
MAT.9.6*pes tâ kim Âdem Oğlunuŋ yerde günâhları ʿafv ėtmeḡe hükmü var idiḡini bilesiz ol zamân meflûca kalk ve döşeḡiŋi kaldır da eviŋe git dėdi 
MAT.9.7*ol dahi kalkıp kendỉ evine gitdi 
MAT.9.8*ve halk bunủ görüp taʿaccüb ėtdiler hem âdamlara böyle hüküm vėrmiş Allâh Teʿâlâya mecd ü senâ eylediler 
MAT.9.9*ȯndan Hazret-i ʿİsâ ilerỉ geçip Mâtteʾo nâm bir âdamı gördü ki gümrük sandᵼğı yanında oturur ve ȯŋa gel ardımca dėdi • ol dahi kalkıp ardınca gitdi 
MAT.9.10*ve oldu ki Hazret-i ʿİsâ evinde sofrada iken niçe beḡlikciler ve günâhkârlar gelip Hazret-i ʿİsâ ile ve ȯnuŋ telâmîzi ile sofrada oturdular 
MAT.9.11*bunủ Ferîzzîler görüp telâmîzine dėdiler ki siziŋ hoʾcaŋız niçỉn beḡlikciler ve günâhkârlar ile manca yer 
MAT.9.12*Hazret-i ʿİsâ dahi işidip onlara dėdi ki sağ olanlara hekîm lâzım deḡildir illâ hastalara lâzımdır 
MAT.9.13*pes varıŋ ve merhamet isterim kurbân istemem ne dėmekdir öḡreniŋ zîrâ sâlihleri tevbeye daʿvet ėtmeḡe gelmedim illâ günâhkârları 
MAT.9.14*o zamân ȯŋa Yuhannânıŋ mürîdleri yanaşıp dėdiler ki niçỉn biz ve Ferîzîler sık oruclar tutarız da seniŋ telâmîziŋ tutmazlar 
MAT.9.15*Hazret-i ʿİsâ dahi onlara dėdi ki kâbil midir ki düḡüncüler güyegű onlar ile iken yas çekeler ammâ günler gele ki güyegű onlardan alına da o zamân oruc tutalar 
MAT.9.16*pes eski esvâba yeŋi çûka pâresini kimse dikmez zîrâ ol yama esvâbdan biraz koparır ve dahi beter yırtık olur 
MAT.9.17*ve kezalik yeŋi suci eski tulumlara konulmaz yohsa tulumlar patlar da suci dökülür ve tulumlar bozulur ammâ yeŋi suci yeŋi tulumlara konulur da ikisi de dayanır 
MAT.9.18*o onlara bu nesneleri söyler iken işte bir cemâʿat başı gelip ȯŋa tapındı ve dėdi ki benim kızım şimdi geçinmişdir nihâyet sen gel ve üzerine eliŋi ko da dirilsin 
MAT.9.19*Hazret-i ʿİsâ dahi kalkıp telâmîzi ile ardınca gitdi 
MAT.9.20*ve işte on iki seneden berỉ hayz kanı akar bir ʿavrat ardından yanaşıp hırkasınıŋ eteḡine yapışdı 
MAT.9.21*zîrâ kendỉ kendỉye eḡer fakat esvâbına yapışırsam kurtulurum der idi 
MAT.9.22*Hazret-i ʿİsâ dahi dönüp ve ȯnủ görüp dėdi ki hâtırıŋ hoş olsun ėy kız • iʿtimâdıŋ seni kurtardı • ʿavrat dahi ol sâʿatden kurtuldu 
MAT.9.23*ve Hazret-i ʿİsâ cemâʿat başınıŋ evine gelip ve mehterleri hem kesret-i halkıŋ şamâtasını görüp 
MAT.9.24*onlara dėdi ki gerỉ dönüŋ zîrâ kız ölmedi ancak uyur • onlar ise ȯŋa gülerler idi 
MAT.9.25*ammâ halk kovuldukdan soŋra o girdi ve kızıŋ elinden yapışdı da kız kalkdı 
MAT.9.26*ve bunuŋ haberi büsbütün vilâyete yayıldı 
MAT.9.27*oradan Hazret-i ʿİsâ ayrılıp iki körler ardınca gitdiler ve çığırıp ėy Dâvûd oğlu bize merhamet eyle dėdiler 
MAT.9.28*ve eve geldiḡi zamân ol iki körler ȯŋa yanaşdılar • Hazret-i ʿİsâ dahi onlara dėdi ki siz bu iʿtikâdda mısıŋız ki ben bunủ ėtmeḡe kâdirim • onlar dahi belî efendi dėdiler 
MAT.9.29*o zamân onlarıŋ gözlerine dokunup size iʿtikâdıŋıza göre olsun dėdi 
MAT.9.30*ve onlarıŋ gözleri açıldı da Hazret-i ʿİsâ onlara pek yasak ėdip bakıŋ ki bunủ kimse bilmesin dėdi 
MAT.9.31*ammâ onlar taşraya çıkıp ol bütün vilâyete ȯnuŋ haberini yaydılar 
MAT.9.32*ve ol körler çıkar iken işte bir dilsiz hem cinnli âdam öŋüne götürüldü 
MAT.9.33*ve cinn taşraya kovuldukdan soŋra dilsiz söyledi de halk taʿaccüb ėdip hîç bunuŋ gibi nesne İsrâʾîlde görünmemişdir der idi 
MAT.9.34*ammâ Ferîzzîler cinn başı ile cinnleri kovar derler idi 
MAT.9.35*ve Hazret-i ʿİsâ cümle şehirlere ve kariyeleri dolaşıp onlarıŋ kenîsalarında taʿlîm ėderdi ve melekûtuŋ İncîlini tebşîr ėdip kavim arasında her marazı ve her hasteliḡi sağaldırdı 
MAT.9.36*ve cemʿiyyetleri görüp onlara terahhum ėtdi zîrâ yorġun ve çobanı olmayan koyunlar gibi perâkende idiler 
MAT.9.37*o zamân o kendỉ telâmîzine dėdi ki gerçi hasâd büyük ammâ işçiler azdır 
MAT.9.38*pes hasâdıŋ rabbine yalvarıŋ ki kendỉ hasâdına işçiler sala ∞ 
MAT.10.1*Ondan oniki telâmîzi yanına çığırıp onlara ervâh-ı nâpâk üzerine hükûmet vėrdi ki onları kovalar ve her hasteliḡi hem marazı sağaldalar 
MAT.10.2*ve oniki havârîniŋ adları bunlardır • evvelki Petro dėdikleri Simʿun ve ȯnuŋ karındaşı Ândriya ve Zebedî oğlu Yaʿkûb hem karındaşı Yuhannâ 
MAT.10.3*Filipo ve Bâr-Tolmeʾo ve Tomâ ve ol beḡlikci Mâtteʾo Alfeʾo oğlu Yaʿkûb ve Tadeʾo diyẻ mülakkab Lebbaʾo 
MAT.10.4*ve Kenʿânî Simʿun ve İsharî Yahûdâ ki soŋra ȯŋa hâʾin oldu 
MAT.10.5*bu onikiyi Hazret-i ʿİsâ bu emriyle irsâl eyledi ki bütperestlere varmaŋ ve Samâriyye vilâyetiniŋ bir şehrine girmeŋ 
MAT.10.6*illâ evlâ bu ki beyt-i İsrâʾîliŋ zâyiʿ olmuş koyunlarına varasız 
MAT.10.7*ve varıp hem tebşîr ėdip deyiŋ ki melekût ü's-semavât yakındır 
MAT.10.8*hastaları sağaldıŋ • cüzâmları arıdıŋ • ölüleri dirildiŋ • cinnleri kovuŋ • cabâ aldıŋız cabâ vėriŋ 
MAT.10.9*ne altun ne gümüş ne kemerleriŋize fülus devşiriŋ 
MAT.10.10*ne yol içỉn yancık ne iki hırka ne postâl ne deḡeneḡiŋiz olsun zîrâ işçiye kendỉ nafakası müstahakkdır 
MAT.10.11*ve her kanġı şehre ya kasabaya girirseŋiz içinde müstaʿidd olanı soruŋ da orada gidinceye dek duruŋ 
MAT.10.12*ve eve girdiḡiŋiz zamân selâm vėriŋ • bu eve selâm olsun deyiŋ 
MAT.10.13*ve eḡer ol ev müstaʿidd ise selâmıŋız üzerine olsun ammâ eḡer müstaʿidd deḡil ise selâmıŋız size dönsün 
MAT.10.14*ve eḡer bir kimse sizi kabûl ėtmez ise ve sözleriŋizi diŋlemez ise ol evden ya ol şehirden çıkıp ayaklarıŋızdan tozu silkiŋ 
MAT.10.15*hakkan size derim ki yevmi'd-dînde Sadom ve Ġâmora vilâyetleriniŋ ahvâli ol şehirden mütehammilrek olur 
MAT.10.16*işte ben sizi koyunları kurdlar arasına gibi gönderirim pes yılanlar gibi ʿakıllı ve göḡercinler gibi sâde dil oluŋ 
MAT.10.17*ve âdamlardan sakınıŋ zîrâ onlar sizi mahfillere teslîm ėdeceklerdir de size cemâʿatlerinden kötek çalacaklardır 
MAT.10.18*ve dahi benim içỉn hâkimler ve şâhlar öŋlerine çekilseŋiz gerek onlara ve bütperestlere şehâdet içỉn 
MAT.10.19*ammâ sizi teslîm ėtdikleri zamân nice ya ne söyleyeceḡiŋize mukayyed olmaŋ zîrâ hemân ol ânda size söyleyeceḡiŋiz vėrile 
MAT.10.20*zîrâ söyleyenler siz deḡilsiŋiz illâ sizde söyleyen Babaŋızıŋ rûhudur 
MAT.10.21*ve karındaş karındaşı hem baba oğlunu ölüme teslîm ėdecekdir ve evlâd vâlideyn üzerine kalkıp onları öldürmeḡe çalışalar 
MAT.10.22*ve benim ismim içỉn cümlelerden mabġûz olsaŋız gerek ammâ âhire dek dayanan kurtulur 
MAT.10.23*pes sizi bir şehirde ıtrâd ėtdkleri zamân bir ġayrı şehre kaçıŋ zîrâ hakkan size derim ki İsrâʾîliŋ şehirlerini tamâm dolaşmazsıŋız ki İbn-Ullâh gelmeye 
MAT.10.24*şâkird üstâddan büyük ve hizmetkâr ağasından artᵼk deḡildir 
MAT.10.25*yeter şâkirde ki üstâdı kadar ve hizmetkâra ki ağası kadar ola • çün ev sâhibine Baʿâlzebûb dėdiler ȯnuŋ ashâbına ne kadar ziyâde diyeceklerdir 
MAT.10.26*pes onlardan korkmaŋ zîrâ hîç mastûr nesne yok ki keşf olmaya ve hîç gizli nesne yok ki bilinmeye 
MAT.10.27*benim size zulümâtda söylediḡimi siz nûrda söyleyiŋ ve kulağıŋıza dėnilip işitdiḡiŋizi damlar üzerinde vaʿz eyleyiŋ 
MAT.10.28*ve onlardan korkmaŋ ki teni öldürürler ammâ cânı öldürmeḡe kâdir deḡiller illâ ȯndan korkuŋ ki hem cânı hem teni cehennemde helâk ėtmeḡe kâdirdir 
MAT.10.29*iki serçe kuşları bir mankıra satılmaz mı • yine de onlardan birisi de Babaŋızıŋ izinsizin yere düşmez 
MAT.10.30*siziŋ başıŋızıŋ saçları ise hepisi sayılıdır 
MAT.10.31*pes korkmaŋ • siz niçe serçelerden efdalsiŋiz 
MAT.10.32*imdi her kim beni âdamlar öŋünde ikrâr ėderse ben dahi ȯnủ semavâtda olan Babamıŋ öŋünde ikrâr ėdeyim 
MAT.10.33*ammâ her kim beni âdamlar öŋünde inkâr ėderse ben dahi ȯnủ semavâtda olan Babamıŋ öŋünde inkâr ėdeyim 
MAT.10.34*sanmaŋız ki ben yerde selâmet komağa geldim • ben selâmet komağa gelmedim illâ kılıc komağa geldim 
MAT.10.35*zîrâ ben oğlu baba ile ve kızı ana ile hem gelini kayın anası ile çekişdirmeḡe geldim 
MAT.10.36*ve âdamıŋ düşmanları kendỉ musâhibleri ola 
MAT.10.37*babayı ya anayı beni sevmekden artᵼk seven baŋa lâyık deḡildir ve oğlunu ya kızını beni sevmekden artᵼk seven baŋa lâyık deḡildir 
MAT.10.38*ve kendỉ salîbini alıp ardımca gelmeyen baŋa lâyık deḡildir 
MAT.10.39*kendỉ cânını bulan ȯnủ yavı kıla ve benim içỉn kendỉ cânını yavı kılan ȯnủ bula 
MAT.10.40*sizi kabûl ėden beni kabûl ėder ve beni kabûl ėden beni irsâl ėdeni de kabûl ėder 
MAT.10.41*bir peyġamberi bir peyġamberiŋ adı ile kabûl ėden peyġamber ücretini ala ve bir sâdıkı bir sâdıkıŋ adı ile kabûl ėden sâdıkıŋ ücretini ala 
MAT.10.42*ve kim ki şâkirdiŋ adı ile bu gödeklerden birine bir tas sovuk su içirirse hakkan size derim ki kendỉ ecrini zâyiʿ ėtmeye ∞ 
MAT.11.1*Ve Hazret-i ʿİsâ kendỉ oniki telâmîzine tamâm vasiyyet ėtdikden soŋra oradan onlarıŋ şehirlerinde taʿlîm ve vaʿz ėtmeye göçdü 
MAT.11.2*bu kez Yuhannâ Hazret-i ʿİsânıŋ efʿâlini zindânda işitmiş iken mürîdlerinden ikisini gönderdi ki ȯŋa diyeler {ki} 
MAT.11.3*gelecek senmisin yohsa bir ġayrıya mı katlanalım 
MAT.11.4*Hazret-i ʿİsâ dahi onlara cevâb vėrip dėdi ki varıŋ Yuhannâya işitdiḡiŋizi ve gördüḡüŋüzü nakl eyleyiŋ 
MAT.11.5*körler görürler • kötürümler yürürler • cüzâmlar arındılar • sağırlar işidirler • ölüler dirilirler ve fukarâya İncîl tebşîr olundu 
MAT.11.6*ve ne mutlủ ȯŋa baŋa şek getirmeyene 
MAT.11.7*bu kez onlar gidecek mahallde Hazret-i ʿİsâ cemʿiyyetlere Yuhannânıŋ husûsunda söylemeḡe başladı beriyyeye neyi görmeḡe vardıŋız • rûzigârdan salınan bir kamışı mı 
MAT.11.8*neyi dedim görmeḡe vardıŋız • nâzik libâs ile gíyinmiş âdamı mı • işte nâzik libâslar gíyenler pâdişâhlarıŋ sarâylarındadır 
MAT.11.9*ammâ neyi görmeḡe vardıŋız • bir peyġamber mi • tahkîkan derim ki peyġamberden dahi büyük 
MAT.11.10*zîrâ ol dur ki ȯnuŋ hakkında yazıldı işte ben seniŋ yüzüŋüŋ öŋünde meleḡimi irsâl ėderim ki öŋüŋde yoluŋu düze 
MAT.11.11*hakkan derim size ki ʿavratlardan doğanlar arasında Yuhannâ Muʿmadânîden büyük kimse vücuda gelmedi ammâ melekût ü's-semavâtda olan eŋ küçüḡü ondan büyükdür 
MAT.11.12*pes Yuhannâ Maʿmadânîniŋ eyyâmından berỉ melekût ü's-semavât zor çeker ve zorbâzlar ȯnủ kavrarlar 
MAT.11.13*zîrâ cümle enbiyâ ve Tevrât Yuhannâya dek peyġamberlik eylediler 
MAT.11.14*ve eḡer ȯnủ kabûl ėtmek isterseŋiz gelecek İlyâs odur 
MAT.11.15*işidir kulağı olan diŋlesin 
MAT.11.16*ben bu tâʾifeyi kime teşbîh ėdeyim • onlar ol maʿsûmlara beŋzerler ki çârşᵼlarda oturup kendỉ yoldaşlarına çığırırlar 
MAT.11.17*ve derler ki biz size çaldık da siz raks ėtmediŋiz • biz size mersiyyeler okuduk da ağlamadıŋız 
MAT.11.18*zîrâ Yuhannâ gelip ne yer ne içer ve onlar derler ki mecnûndur 
MAT.11.19*Âdem Oğlu gelip yer içer ve onlar derler ki işte ekkâl ve meyhordur ve beḡlikcileriŋ ve günâhkârlarıŋ yâreni • ammâ hikmet ȯnuŋ oğullarından tasdîk olunur 
MAT.11.20*ol zamân ol şehirlere ȯnuŋ ekser efʿâl-i ekvâları onlarda vâkiʿ oldu tevbe ėtmedikleri içỉn taʿn eyleyip dėdi ki 
MAT.11.21*Vây saŋa ėy Korazîn • vây saŋa ėy Beyt-i Saydâ zîrâ eḡer sizde olan efʿâl-i ekvâlar Sûr ve Saydâda olmuş olalar idi çokdan çûl ve kül ile tevbe ėderler idi 
MAT.11.22*ammâ size derim ki yevmi'd-dînde Sûr ve Saydânıŋ hâli siziŋ hâliŋizden mütehammilrek olur 
MAT.11.23*ve sen Kefarnahûm ki göḡe dek mürtefiʿ olduŋ tâ esfâle dek mühbet olursun zîrâ eḡer sende olan efʿâl-i ekvâlar Sadomda olmuş olaydı o tâ bugüne dek dururdu 
MAT.11.24*ammâ size derim ki yevmi'd-dînde Sadomuŋ hâli seniŋ hâliŋden mütehammil olur 
MAT.11.25*ol zamânda Hazret-i ʿİsâ dėdi ki ėy semâ ve arzıŋ Rabbi Baba ben saŋa mecd ü hamd ėderim ki bu nesneleri ʿâlim ve dânâlardan ihfâ eylediŋ ve onları maʿsûmlara keşf ėtdiŋ 
MAT.11.26*belî ėy Baba zîrâ murâdıŋ böyle idi 
MAT.11.27*baŋa Babamdan her şey teslîm olundu ve Oğlu Babadan ġayrı kimse bilmez • Babayı da kimse bilmez illâ Oğul ve ol kimse ki Oğul ȯŋa keşf ėtmeḡe istemiş ola 
MAT.11.28*ėy cümle yorġun ve yüklü olanlar baŋa geliŋ • ben sizi râhatlandırırım 
MAT.11.29*üzeriŋize boyunduruğumu kaldırıŋ ve benden ki halîm ve alçak göŋüllüyüm öḡreniŋ de cânlarıŋıza râhat bulasız 
MAT.11.30*zîrâ boyunduruğum âsân ve yüküm hafîfdir ∞ 
MAT.12.1*Ol zamânda Hazret-i ʿİsâ sebt gününde mezraʿada gezer idi ve telâmîzi aç idiler de başakları koparıp yemeḡe başladılar 
MAT.12.2*bunủ Ferîzzîler görüp ȯŋa dėdiler ki işte telâmîziŋ sebt gününde ėtmeḡe câʾiz olmayan nesneleri ėderler 
MAT.12.3*ammâ o onlara dėdi ki Dâvûduŋ ve ȯnuŋla bile aç olanlarıŋ ėtdiḡini okumadıŋız mı 
MAT.12.4*nice ki beyt-ullâha girip takdime etmeklerini yedi ki onları ȯŋa ve ȯnuŋla olanlara yemek câʾiz deḡil idi illâ yalıŋız imâmlara câʾiz idi 
MAT.12.5*yâhûd Tevrâtda okumadıŋız mı ki sebt gününde imâmlar heykelde sebti bozarlar ve suçlu olmazlar 
MAT.12.6*ve size derim ki bunda heykelden büyükrek kimse var 
MAT.12.7*pes eḡer bileydiŋiz ben merhamet isterim kurbân istemem dėnildiḡi ne dėmekdir siz suçsuzlara dahl ėtmezdiŋiz 
MAT.12.8*zîrâ Âdem Oğlu sebt gününüŋ de rabbidir 
MAT.12.9*ve oradan gidip onlarıŋ kenîsasına vardı 
MAT.12.10*ve işte orada bir eli kurumuş âdam var idi de onlar Hazret-i ʿİsâdan ȯnủ kovlamak içỉn bir meseleyi suʾâl ėdip sebt gününde şifâ vėrmek câʾiz midir dėdiler 
MAT.12.11*ol dahi onlara dėdi ki araŋızda kim var ki bir koyunu ola da sebt gününde bir çukura düşse ȯnủ tutup kaldırmaya 
MAT.12.12*ve insân koyundan ne kadar efdaldir pes sebt gününde íylik ėtmek câʾizdir 
MAT.12.13*ȯndan ol âdama eliŋi uzat dėdi • ol dahi uzatdı da öbűr eli gibi sağ oldu 
MAT.12.14*ammâ Ferîzzîler taşraya çıkıp ȯnủ nice öldürelim diyẻ müşâvere eylediler 
MAT.12.15*Hazret-i ʿİsâ dahi bunủ duyup oradan ayrıldı da çok cemʿiyyetler ardınca gitdiler ve onlara hep şifâ vėrdi 
MAT.12.16*hem onlara pek yasak ėtdi ki ȯnủ dillemeyeler 
MAT.12.17*tâ kim ʿİsâʿiyâ Peyġamberiŋ dėdiḡi itmâm ola çün dėdi ki 
MAT.12.18*işte benim kulum ki ben ȯnủ ihtiyâr eyledim ol sevgỉlim ki benim cânım ȯndan râzıdır ben rûhumu üzerine salayım da o bütperestlere dîni tebşîr eyleye 
MAT.12.19*o ne çekişecek ne çığıracakdır ve kimse ȯnuŋ âvâzını çârşᵼlarda işitmeyecekdir 
MAT.12.20*o tâ dîni zafere çıkarıncaya dek kırılmış kamışı ezmeyecekdir ve düter fitîli söyündürmeyecekdir 
MAT.12.21*ve milletler ȯnuŋ ismine ümîd tutalar 
MAT.12.22*o zamân ȯŋa bir cinnli aʿmâ ve ahras ihzâr olundu da ȯŋa şifâ vėrdi şöyle ki evvelde aʿmâ ve ahras olan söylerdi ve görürdü 
MAT.12.23*ve cümle halk hayrân olup Dâvûduŋ Oğlu Mesîh bu deḡilmidir dėrler idi 
MAT.12.24*ammâ Ferîzzîler bunủ işidince dėrler idi ki bu cinnleri kovamaz illâ cinn başı Baʿâlzebûb ile 
MAT.12.25*ve Hazret-i ʿİsâ efkârını bilip onlara dėdi ki her memleket birbiriyle furka furka olup harâb olur ve her şehir ya ev birbiriyle furka furka olunca bâkî kalamaz 
MAT.12.26*ve eḡer şeytân şeytânı kovarsa ol dahi birbiriyle furka furka oldu pes ȯnuŋ memleketi nice bâkî kalabilir 
MAT.12.27*ve eḡer ben cinnleri Baʿâlzebûb ile kovarsam oğullarıŋız onları ne ile kovarlar • ȯnuŋ içỉn onlar siziŋ hâkimleriŋiz olalar 
MAT.12.28*ammâ eḡer ben cinnleri Rûh-Ullâh ile kovarsam imdi melekût-ullâh size iblâğ olmuşdur 
MAT.12.29*yâhûd bir kimse bir tüvângeriŋ evine nice girebilir ve ȯnuŋ âvâdânlığını nice yağmalayabilir • ol tüvângeri evvel bağlamadın o zamân evini yağmalasa olur 
MAT.12.30*benim ile olmayan baŋa zıdddır ve benim ile devşirmeyen alan taran ėder 
MAT.12.31*ȯnuŋ içỉn size derim ki her günâh ve küfür âdamlara ʿafv oluna ammâ Rûh-Ullâh üzerine olan küfür âdamlara ʿafv olamaz 
MAT.12.32*ve her kim Âdem Oğlu üzerine bir söz söylemiş ola ȯŋa bağışlana ammâ Rûhü'l-Kudüs üzerine söylemiş kimseye bağışlanmaya ne bu dünyâda ne âhiretde 
MAT.12.33*íyỉ ağacı yapıŋ da yemişi íyỉ olur ya fenâ ağacı yapıŋ da yemişi fenâ olur zîrâ yemişden ağac bilinir 
MAT.12.34*ėy engerek yılanlarınıŋ nesli nice kâbil ki şerrîrler iken íyỉ sözler söyleyesiz zîrâ ağız kalbde olan fuzûldan söyler 
MAT.12.35*íyỉ âdam kalbiŋ íyỉ hazînesinden íyỉ şeyʾi çıkarır ve kem âdam kem hazînesinden kem şeyʾi çıkarır 
MAT.12.36*pes size derim ki insân yevmi'd-dînde her söylediḡi bâtıl söz içỉn cevâb vėrecekdir 
MAT.12.37*zîrâ kendỉ kelâmıŋ ile müberrer olacaksın ve kendỉ kelâmıŋ ile üzeriŋe hükm oluna 
MAT.12.38*o zamân kâtiblerden ve Ferîzzîlerden baʿzısı ȯŋa söz atıp dėdiler ki ėy hoʾca senden bir âyet görmek ister idik 
MAT.12.39*ammâ o onlara cevâb vėrip dėdi ki şerrîr ve zinâkâr nesil bir âyet isterler ammâ ȯŋa Yûnusuŋ âyetinden ġayrı âyet vėrilmeye 
MAT.12.40*zîrâ Yûnus üç gün ve üç gėce ada balığınıŋ karnında durduğu gibi Âdem Oğlu dahi böyle üç gün ve üç gėce yeriŋ derûnunda duracakdır 
MAT.12.41*Nînîvalılar bu tâʾife ile dînünete ikâmet olacaklardır ve üzerlerine hükm ėdeceklerdir zîrâ onlar Yonânıŋ mevʿizesi ile tevbe eylediler ve işte bunda Yûnusdan büyükrek kimse var 
MAT.12.42*Cenûb melikesi bu tâʾife ile dînünetde ikâmet ola da üzerlerine hükm eyleye zîrâ o Süleymânıŋ hikmetini diŋlemek içỉn arzıŋ tâ üç bucaklarından geldi ve işte bunda Süleymândan büyükrek kimse var 
MAT.12.43*pes rûh-ı nâpâk insândan çıkınca kurak yerlerde dolaşıp râhat ararda bulamaz 
MAT.12.44*o zamân der ki varayım evime döneyim ki oradan çıkdım ve geldiḡi zamân ȯnủ boş süpürülmüş ve bezenmiş bulur 
MAT.12.45*o zamân varıp kendỉden beter yedi ġayrı cinnler bile alır da oraya girip mekân tutarlar ve ol âdamıŋ soŋraki hâli evvelkiden beter olur • bu şerrîr tâʾifeye de böyle ola 
MAT.12.46*bu kez o dahi halka söyler iken işte anası ve karındaşları taşrada durup ȯnuŋla söyleşmek isterler idi 
MAT.12.47*ve bir kimse ȯŋa dėdi ki işte anaŋ ve karındaşlarıŋ taşrada durup seniŋle söyleşmek isterler 
MAT.12.48*ammâ o cevâb vėrip ol ȯŋa söyleyene dėdi ki anam kim ve karındaşlarım kimlerdir 
MAT.12.49*ve telâmîzine el uzadıp dėdi ki işte anam işte karındaşlarım 
MAT.12.50*zîrâ her kim semavâtda olan Babamıŋ murâdını ėderse benim karındaşım kız karındaşım ve anam odur ∞ 
MAT.13.1*Bu kez hemēn ol günde Hazret-i ʿİsâ evden çıkıp deŋiz yanında oturdu 
MAT.13.2*ve çok halk ȯnuŋ yanına irkildi şöyle ki bir kayıcığa girip oturdu • bütün cemʿiyyet ise yalıda dururdu 
MAT.13.3*ve onlara vâfir temsîlât ile söyleyip dėdi ki işte bir ekinci ekin ekmeḡe çıkdı 
MAT.13.4*ve eker iken tohumdan baʿzısı yoluŋ yanına düşdü de kuşlar gelip onları yediler 
MAT.13.5*ve baʿzısı toprağı çok olmayan yere düşdüler de teziye bitdiler zîrâ toprağı deriŋ deḡil idi 
MAT.13.6*ammâ güneş doğunca yakıldı ve kökü olmamağla kurudu 
MAT.13.7*baʿzı ise dikenlere düşdüler de dikenler bitince onları boğdular 
MAT.13.8*ve baʿzısı íyỉ yere düşdüler de baʿzı tohum yüz ve baʿzı altmış ve baʿzı otuz dâne mahsûl getirdi 
MAT.13.9*işitdir kulağı olan diŋlesin 
MAT.13.10*o zamân telâmîz yaklaşıp niçỉn onlara temsîlât ile söylersin dėdiler 
MAT.13.11*ol dahi cevâb vėrip onlara dėdi ȯnuŋ içỉn ki size melekût ü's-semavâtıŋ esrârını bilmek vėrilmişdir ammâ onlara vėrilmedi 
MAT.13.12*zîrâ kimiŋ var ise ȯŋa vėrile de izdiyâdda ola ammâ kimiŋ yoğise olancası da ondan alına 
MAT.13.13*ȯnuŋ içỉn ben onlara temsîlât ile söylerim zîrâ görür iken görmezler ve işidir iken işitmezler hem aŋlamazlar 
MAT.13.14*ve Esâʿiyânıŋ nübüvveti onlarda itmâm olunur ki İşidesiz ammâ aŋlamayasız bakasız ammâ görmeyesiz dėdi 
MAT.13.15*zîrâ bu kavmiŋ kalbi ġalîz oldu ve kulakları ile ağır işidirler hem gözlerini kaparlar ki gözleriyle görmeyeler ve kulaklarıyla işitmeyeler ve kalb ile aŋlamayalar hem tevbe ėtmeyeler ben dahi onlara şifâ vėrmeyem 
MAT.13.16*ammâ ne mutlu gözleriŋize ki görürler ve kulaklarıŋıza ki işidirler 
MAT.13.17*zîrâ hakkan derim size ki niçe enbiyâ ve esdikâ hâlâ gördüḡüŋüz şeyleri görmek istediler de görmediler ve işitdiḡiŋizi işitmek de işitmediler 
MAT.13.18*pes ekinciniŋ temsîlini aŋlayıŋ 
MAT.13.19*bir kimse melekûtuŋ kelâmını işitse ve aŋlamasa habîs gelir de ȯnuŋ kalbinde ekilmiş olanı koparır • bu makûle kimesne yol yanında ekilmiş tohumdur 
MAT.13.20*ve taşlı yerlerde ekilen ol kimsedir ki kelâmı işidir de ȯnủ teziye sürur ile kabûl ėder 
MAT.13.21*ammâ kendỉde kök yokdur ancak bir zamâna dek durur ve kelâm içỉn musîbet ve ıtrâd vâkiʿ olunca fi'l-hâl müteşekkikdir 
MAT.13.22*ve dikenlerde ekilen ol kimsedir ki kelâmı işidir ammâ bu dünyânıŋ şuġlu ve mâlıŋ aldayışı kelâmı boğarlar da mahsûlsüz olur 
MAT.13.23*íyỉ yerde ekilen ise ol kimsedir ki kelâmı işidir ve aŋlayıp mahsûl vėrir ve kimi yüz kimi altmış kimi otuz getirir 
MAT.13.24*ȯndan onlara bir ġayrı temsîl getirip dėdi ki melekût ü's-semavât bir âdama beŋzer ki kendỉ tarlasında íyỉ tohum ekdi 
MAT.13.25*ammâ âdamlar uyur iken düşmanı gelir de tereke arasında delỉce ekdi de gitdi 
MAT.13.26*ve ot bitip mahsûl getirince delỉceler göründü 
MAT.13.27*ev sâhibiniŋ hizmetkârları dahi ȯŋa gelip dėdiler ki ağa sen tarlaŋda íyỉ tohum ekmediŋmi ya delỉce neden oldu 
MAT.13.28*ol dahi onlara dėdi ki düşman işidir • hizmetkârlar dahi ȯŋa dėdiler ki istermisin ki varıp onları devşirelim 
MAT.13.29*o dėdi ki yok ihtimâldir ki delỉceleri bile devşirirken onlar ile bile terekeyi koparasız 
MAT.13.30*ko ikisi de bile bitsin tâ orak zamânına dek ve orak zamânında orakçılara evvel delỉceyi devşirip demetlere bağlayıp yakıŋ ammâ terekeyi anbârıma koyuŋ diyeyim 
MAT.13.31*ȯndan onlara bir temsîl dahi getirip dėdi ki melekût ü's-semavât bir hardal dânesine beŋzer ki ȯnủ bir âdam alıp kendỉ tarlasında eker 
MAT.13.32*ki gerçi cümle tohumlardan küççükdür ammâ bitdiḡi zamân cümle otlardan büyük olup ağaca döner şöyle ki havâ kuşları gelip ȯnuŋ dallarına sığınırlar 
MAT.13.33*hem onlara bir ġayrı temsîl dahi söyledi • melekût ü's-semavât bir mâyaya beŋzer ki ȯnủ bir karı alıp üç kîle unuŋ içine kor ki hep muhammer ola 
MAT.13.34*bu cümle nesneleri Hazret-i ʿİsâ halka temsîller ile söyledi de onlara temsîlsiz söylemedi 
MAT.13.35*tâ kim nebîniŋ dėdiḡi ola ki ben ağzımı temsîlât ile açayım • ben dünyâ kurulaldan berỉ gizli olan nesneleri keşf ėdeyim dėdi 
MAT.13.36*o zamân Hazret-i ʿİsâ halkı salıvėrip eve geldi ve telâmîzi ȯŋa yanaşıp bize tarlanıŋ delỉcesiniŋ temsîlini beyân eyle dėdiler 
MAT.13.37*ol dahi cevâb vėrip onlara dėdi ki íyỉ tohumu eken kimesne Âdem Oğludur 
MAT.13.38*ve tarla dünyâdır ve íyỉ tohum melekûtuŋ evlâdıdır • delỉceler ise habîsiŋ evlâdıdır 
MAT.13.39*ve onları eken düşman Şeytândır ve orak zamânı dünyânıŋ âhiridir • orakcılar ise meleklerdir 
MAT.13.40*pes nice ki delỉceler devşirilip âteşe yakılırlar ise dünyânıŋ âhirinde dahi öyle ola 
MAT.13.41*Âdem Oğlu kendỉ meleklerini göndere de onlar kendỉ mülkünden cümle teşekkükâtı ve zulm ėdenleri devşireler 
MAT.13.42*ve onları âteş furûnuna atalar da orada ağlayış ve dişleriŋ kıcırdaması ola 
MAT.13.43*o zamân sıddîkler Babasınıŋ mülkünde âftâb gibi lemʿân ėdeler • işidir kulağı olan diŋlesin 
MAT.13.44*ve dahi melekût ü's-semavât bir tarlada saklı hazîneye beŋzer ki bir âdam ȯnủ bulunca saklar ve sevincinden gider ve cümle varını satar da ol tarlayı satᵼn alır 
MAT.13.45*eyzan melekût ü's-semavât bir bâzirgân kişiye beŋzer ki varıp íyỉ incỉler arar 
MAT.13.46*ve bir ʿazîm kıymetli incỉyi bulup ve gider de cümle varını satar ve ȯnủ satᵼn alır 
MAT.13.47*hem dahi melekût ü's-semavât bir deryâya atılmış ağa beŋzer ki her dürlüsünü devşirir 
MAT.13.48*ve dolunca balıkcılar ȯnủ yalıya çekerler de oturup íyỉ şeyleri kablarına devşirirler ve bir şeyʾe yaramayanları yâbâna atarlar 
MAT.13.49*dünyânıŋ âhirinde dahi böyle ola • melekler çıkalar da tâlihleri sâlihlerden başka koyalar 
MAT.13.50*ve onları âteş furûnuna atalar da orada ağlayış ve dişleriŋ kıcırdaması ola 
MAT.13.51*Hazret-i ʿİsâ onlara bu cümle nesneleri aŋladıŋızmı dėdi • onlar dahi evet efendi dėdiler 
MAT.13.52*ol dahi onlara dėdi ki ȯnuŋ içỉn melekût ü's-semavâtda müteʿallim olan her kâtib bir ev sâhibine beŋzer ki kendỉ hazînesinden yeŋi ve eski şeyleri çıkarır 
MAT.13.53*ȯndan Hazret-i ʿİsâ bu temsîlâtı bitirip oradan göçdü 
MAT.13.54*ve sılasına gelip onlarıŋ kendỉ kenîsasında taʿlîm ėderdi şöyle ki hayrân olup bunuŋ bu hikmeti ve efʿâl-i ekvâları nerdendir dėrler idi 
MAT.13.55*bu dülgeriŋ oğlu deḡilmidir • anasına Meryem dėmezlermi ve karındaşları Yaʿkûb ve Yûsuf ve Simʿun ve Yahûdâ deḡillermidir 
MAT.13.56*ve ȯnuŋ kız karındaşları hep yanımızda deḡillermidir • bu cümle nesneler ȯŋa neden oldular 
MAT.13.57*ve ȯŋa şek getirirler idi • Hazret-i ʿİsâ dahi onlara dėdi ki hîç bir peyġamber iʿtibârsız deḡildir illâ kendỉ vatanında ve evinde 
MAT.13.58*ve orada onlarıŋ iʿtimâdsızlıkları içỉn çokluk efʿâl-i ekvâyı ėtmedi ∞ 
MAT.14.1*O zamânda Hirodes nâm reʾîsü'r-rubʿ Hazret-i ʿİsânıŋ haberini işitdi 
MAT.14.2*ve kendỉ kullarına dėdi ki Yuhannâ-ı Maʿmadânî budur • ölülerden ihyâ olan bu ȯnuŋ içỉn kuvvetler onda ʿamel ėderler 
MAT.14.3*zîrâ Hirodes Yuhannâyı kayd-ı bend ėdip karındaşı Filiponuŋ ʿavratı Hirodiyânıŋ hâtırı içỉn zindâna kodu idi 
MAT.14.4*çün Yuhannâ ȯŋa der idi ki saŋa ȯnủ tutmak câʾiz deḡildir 
MAT.14.5*ve ȯnủ öldürmek isteyip halkdan korkar idi zîrâ halk ȯnủ peyġamber yerinde tutar idi 
MAT.14.6*ve Hirodesiŋ mîlâd gününüŋ şenliḡi iken Hirodiyânıŋ kızı ortada raks ėtdi idi de Hirodes ondan hazzlandı 
MAT.14.7*bu husûsdan ȯŋa yemîn ile ikrârı eyledi ki her ne isterse vėrirdi 
MAT.14.8*ol dahi evvel anasınıŋ ilkâsıyla dėdi ki baŋa burada bir tepsi üzerinde Yuhannâ el-Maʿmadânîniŋ başını vėr 
MAT.14.9*bu kez şâh tâssalandı nihâyet yemînleri içỉn ve ȯnuŋla sofrada olanlarıŋ hâtırı içỉn buyurdu ki ȯŋa vėrile 
MAT.14.10*ȯndan Yuhannânıŋ başını zindânda kesdirmeḡe gönderdi 
MAT.14.11*ve ȯnuŋ başı bir tepsi içinde getirilip kıza vėrildi • ol dahi ȯnủ anasına götürdü 
MAT.14.12*ve ȯnuŋ mürîdleri gelip tenini kaldırdılar da defn ėtdiler • soŋra gelip ʿİsâya haber vėrdiler 
MAT.14.13*ve Hazret-i ʿİsâ dahi bunủ işidip oradan kayıcak ile başkaca beriyyeye göçdü • cemʿiyyetler dahi bunủ işidip şehirlerden ardınca yayan gitdiler 
MAT.14.14*ve Hazret-i ʿİsâ kayıkdan çıkıp bir ʿazîm kesret gördü de onlara acıdı ve aralarındaki hastaları sağaltdı 
MAT.14.15*bu kez ahşâm olunca ȯnuŋ telâmîzi ȯŋa yanaşıp dėdiler ki bu yer yabândır ve vakit geçdi • cemʿiyyetleri salıvėr ki kasabalara varıp kendỉlerine yemek satᵼn alalar 
MAT.14.16*ammâ Hazret-i ʿİsâ onlara dėdi ki gitmeleri lâzım deḡil • siz onlara yemek vėriŋ 
MAT.14.17*onlar dahi ȯŋa dėdiler ki bizim bunda beş etmekden ve iki balıkdan ġayrı şeyʾimiz yokdur 
MAT.14.18*ol dahi onları baŋa buraya getiriŋ dėdi 
MAT.14.19*ve buyurdu ki cemʿiyyetler ot üzerinde oturdalar • ȯndan ol beş etmeḡi ve iki balığı alıp ve gözlerini göḡe doğru kaldırıp bereket duʿâsın eyledi ve etmekleri pâreleyip onları telâmîze vėrdi • telâmîz dahi cemʿiyyetlere vėrdiler 
MAT.14.20*ve hepisi yediler hem doydular • ȯndan kalan uvakları kaldırdılar ki on iki küfe dolu idiler 
MAT.14.21*ve yeyenler ʿavratlardan ve maʿsûmlardan mâʿadâ beş biŋ âdam kadar idi 
MAT.14.22*ȯndan teziye Hazret-i ʿİsâ kendỉ telâmîzine sıklet ėtdi ki bir kayığa bineler de cemʿiyyetleri salıvėrince onlar öŋünce öbűr yakaya geçeler 
MAT.14.23*kendỉ dahi halkı salıvėrdikden soŋra namâz kılmak içỉn başkaca bir dağa çıkdı ve ahşâm olunca orada yaça yalıŋız kaldı 
MAT.14.24*ve kayık deŋiziŋ engininde idi hem rûzigâr muhâlif olmağla dalġalardan çalkanır idi 
MAT.14.25*ve gėceniŋ dördüncü nöbetinde Hazret-i ʿİsâ deŋiz üzerinde taban çalarak onlara gitdi 
MAT.14.26*ve telâmîz ȯnủ deŋiz üzerinde yürürken görüp şaşdılar ve hayâldir diyẻ korkularından çığırdılar 
MAT.14.27*ammâ Hazret-i ʿİsâ onlara tîziye söyleyip emîn oluŋ • benim • korkmaŋ dėdi 
MAT.14.28*Petro dahi ȯŋa cevâb vėrip dėdi ki yâ rabb eḡer sen iseŋ buyur ki saŋa su üzerinden geleyim 
MAT.14.29*ol dahi gel dėdi ve Petro kayıkdan inip Hazret-i ʿİsâya gelmek içỉn su üzerinde yürürdü 
MAT.14.30*ammâ rûzigârı şedîd görüp korkdu ve batmağa başlayıp çığırdı ve yâ rabb kurtar beni dėdi 
MAT.14.31*Hazret-i ʿİsâ dahi tîziye el uzadıp ȯnủ tutdu ve ȯŋa ėy îmânı az âdam niçỉn şek eylediŋ dėdi 
MAT.14.32*ȯndan kayığa girdikden soŋra rûzigâr teskîn oldu 
MAT.14.33*ve kayıkda olanlar gelip ȯŋa secede kıldılar ve hakkan sen İbn-Ullâhsın dėdiler 
MAT.14.34*ȯndan öbűr yakaya geçip Cenesâret semtine geldiler 
MAT.14.35*ve ol yeriŋ âdamları ȯnủ bilip ol etrâfda olan bütün nâhiyyeye haber gönderdiler de ȯŋa cümle hastaları ihzâr eylediler 
MAT.14.36*ve ȯŋa yalvardılar ki onları fakat esvâbınıŋ dâmenine dokunmağa koya ve cümle dokunanlar sağaldılar ∞ 
MAT.15.1*O zamân Kuds-i Şerîfli kâtibler ve Ferîzzîler Hazret-i ʿİsâya gelip dėdiler ki 
MAT.15.2*niçỉn telâmîziŋ şeyhleriŋ sünnetlerini tutmazlar zîrâ yemek yedikleri zamân ellerini yumazlar 
MAT.15.3*ammâ o onlara cevâb vėrip dėdi ki ve siz sünnetiŋiz içỉn Allâh Teʿâlânıŋ emrini niçỉn tutmazsıŋız 
MAT.15.4*zîrâ Allâh Teʿâlâ bu vechile emr eyledi • anaya ve babaya ikrâm eyle • babaya ya anaya söḡen elbette öle 
MAT.15.5*ammâ siz dersiŋiz kim ki babasına ya anasına her ne ki benden saŋa nafaka olacak ise vakf olsun dėse 
MAT.15.6*artᵼk babasına ve anasına ikrâm ėtmeye • böyle iken sünnetiŋiz içỉn Allâh Teʿâlânıŋ emrini ibtâl ėtdiŋiz 
MAT.15.7*ėy mürâʾîler Esâʿiyâ Peyġamber siziŋ içỉn hoşca söyleyip dėdi ki 
MAT.15.8*bu kavim baŋa ağız ile yanaşır ve baŋa dudaklarıyla ikrâm eyler lakin kalbleri benden ırakdır 
MAT.15.9*ammâ sömeḡe baŋa ʿibâdet ėderler çün insânıŋ vasiyyet ėtdiḡi taʿlîmlerini öḡredirler 
MAT.15.10*ȯndan yanına kesreti çığırıp ȯŋa dėdi ki diŋleyiŋ ve aŋlayıŋ 
MAT.15.11*ağız içine giren nesne âdamı tencîs ėtmez belki âdamı ağızdan çıkan nesne tencîs eyler 
MAT.15.12*o zamân telâmîzi yanaşıp ȯŋa dėdiler ki haberiŋ var mı ki Ferîzzîler bu kelâmı işidip müteşekkik oldular 
MAT.15.13*ol dahi cevâb vėrip dėdi ki Semâvî Babamdan iġrâs olmayan her fidân iklâʿ olacakdır 
MAT.15.14*koyuŋ onları • körleriŋ kör güdücüleridir ve kör körü güdünce ikisi de çukura düşerler 
MAT.15.15*ve Petro ȯŋa cevâb vėrip bize bu temsîli beyân eyle dėdi 
MAT.15.16*Hazret-i ʿİsâ dahi dėdi ki siziŋ de mi fehmiŋiz yokdur 
MAT.15.17*dahi duymazmısıŋız ki ağıza her ne girirse karına iner ȯndan taşra helâya bırağılır 
MAT.15.18*ammâ ağızdan çıkan nesneler kalbden gelirler de onlar âdamı tencîs ėderler 
MAT.15.19*zîrâ bed efkâr katller zinâlar fücur serikalar yalan şâhidlikleri tecdîfler kalbden çıkarlar 
MAT.15.20*âdamı tencîs ėden nesneler bunlardır yohsa yunmamış eller ile yemek âdamı tencîs ėtmez 
MAT.15.21*ȯndan Hazret-i ʿİsâ oradan çıkıp Sûr ve Saydâ semtlerine gitdi 
MAT.15.22*ve işte ol nâhiyyeden çıkmış bir Kenʿâniyye ʿavrat ȯŋa çağırıp dėdi ki yâ Dâvûd oğlu rabb baŋa merhamet eyle • benim kızım cinnden pek ʿazâb çeker 
MAT.15.23*o ise ȯŋa hîç cevâb vėrmedi de telâmîzi yanaşıp ȯŋa yalvardılar ve salıvėr ȯnủ zîrâ ardımızca çığırır dėdiler 
MAT.15.24*ammâ o cevâb vėrip dėdi ki ben irsâl olmadım illâ beyt-i İsrâʾîliŋ zâyiʿ olan koyunları içỉn irsâl oldum 
MAT.15.25*ve o gelip ȯŋa secde ėdip efendi baŋa imdâd eyle dėdi 
MAT.15.26*ol dahi cevâb vėrip dėdi ki oğullarıŋ etmeḡini alıp onları köpeklere atmak revâ deḡil 
MAT.15.27*ol dahi dėdi ki belî rabb zîrâ köpekler efendileriniŋ sofrasından düşen uvakları yerler 
MAT.15.28*o zamân Hazret-i ʿİsâ cevâb vėrip dėdi ki ėy ʿavrat iʿtimâdıŋ büyükdür • saŋa istediḡiŋ gibi olsun ve kızı ol ândan soŋra sağaldı 
MAT.15.29*ȯndan Hazret-i ʿİsâ oradan göçüp Celîle deŋiziniŋ yanına geldi ve bir dağa çıkıp orada oturdu 
MAT.15.30*ve ȯŋa niçe cemʿiyyetler yanaşdılar ki bile kötürümler körler ve dilsizler ve sakatlar ve ġayrı çok kimseler var idi de onları Hazret-i ʿİsânıŋ ayaklarına bırakdılar • ol dahi onlara şifâ vėrdi 
MAT.15.31*şöyle ki cemʿiyyetler görüp ki dilsizler söyler sakatlar sağalmışdır ve kötürümler gezerler hem körler görürler taʿaccüb kalırlar idi ve İsrâʾîliŋ İlâhına hamd ü senâ ėderler idi 
MAT.15.32*ve Hazret-i ʿİsâ telâmîzi yanına çığırıp dėdi ki ben bu kesrete acırım zîrâ artᵼk üç gündür ki yanımda durur ve yemeḡe yokdur ve ben onları aç salıvėrmek istemem ki yolda zebûn kalmayalar 
MAT.15.33*telâmîzi dahi ȯŋa dėdiler ki biz beriyyede o kadar etmek nerede bulalım ki bu kadar halkı doyuravız 
MAT.15.34*Hazret-i ʿİsâ dahi onlara ne kadar etmeḡiŋiz var dėdi • onlar da yedi ve biraz balıcaklarımız var dėdiler 
MAT.15.35*ol dahi cemʿiyyetlere buyurdu ki yerde oturalar 
MAT.15.36*ȯndan ol yedi etmekleri ve balıkları aldı da şükr ėdip pâreledi ve telâmîzine vėrdi • telâmîzi dahi kesrete üleşdirdiler 
MAT.15.37*ve hepisi yeyip doydular ȯndan kalan uvakları kaldırdılar ki yedi seped dolu idiler 
MAT.15.38*ve yeyenler ʿavratlardan ve maʿsûmlardan ġayrı dört biŋ âdam idi 
MAT.15.39*ȯndan cemʿiyyetleri salıvėrip kayığa bindi de Miġdâla sınᵼrlarına geldi ∞ 
MAT.16.1*Bu kez Ferîzzîler ve Zındîkler ȯŋa yanaşıp ve imtihân ėdip istediler ki onlara gökden bir âyet göstere 
MAT.16.2*ammâ ol onlara cevâb vėrip dėdi ki ahşâm olduğu zamân siz dersiŋiz ki havâ güzel olur zîrâ gök kızıldır 
MAT.16.3*ve sabâh dersiŋiz bugün havâ yağmurlu olur zîrâ bütün gök kızıl bulutludur • ėy mürâʾîler gök yüzünü temyîz ėtmeḡi bilirsiŋiz ve evkâtıŋ ʿalâmetlerini seçemezsiŋiz 
MAT.16.4*yaramaz ve zinâkâr tâʾife bir âyet isterler ammâ ȯŋa Yûnus Peyġamberiŋ âyetinden ġayrı âyet vėrilmez pes onları bırakıp gitdi 
MAT.16.5*ve telâmîzi öbűr yakaya geldiḡi zamân etmek almağa unutdular 
MAT.16.6*Hazret-i ʿİsâ dahi onlara dėdi ki bakıŋ ve Ferîzzîleriŋ hem Zındîkleriŋ hamîrinden sakınıŋ 
MAT.16.7*onlar ise birbiriyle çekişip biz etmek almadık dėdiler 
MAT.16.8*ve Hazret-i ʿİsâ dahi bunủ duyup onlara dėdi ki ėy az îmânlı âdamlar niçỉn etmek almadığıŋız içỉn birbiriŋiz ile çekişirsiŋiz 
MAT.16.9*dahi duymazmısıŋız ve beş etmek hem beş biŋ âdam ve kaç seped kaldırdığıŋız hâtırıŋızda deḡilmidir 
MAT.16.10*hem yedi etmek ve dört biŋ âdam ve nekadar seped kaldırdıŋız 
MAT.16.11*nice duymadıŋız ki ben size etmek içỉn deḡil illâ ki Ferîzzîleriŋ ve Zındîkleriŋ hamîrinden sakınasız dedim 
MAT.16.12*o zamân onlar dėdiler ki onlara etmek hamîrinden sakınıŋ dėmedi illâ Ferîzzî ve Zındîkleriŋ taʿlîminden sakınıŋ dėdi 
MAT.16.13*ȯndan Hazret-i ʿİsâ Filiponuŋ Kayseriyyeye geldiḡi zamân telâmîzine suʾâl ėtdi ki halk ben Âdem Oğlu içỉn ne der 
MAT.16.14*onlar dahi dėdiler ki kimi Yuhannâ el-Maʿmadânî kimi İlyâs kimi Ermiyâ ya enbiyâdan birisisindir dėrler 
MAT.16.15*ol dahi onlara dėdi ki ya siz ben kimim dėrsiŋiz 
MAT.16.16*Simʿun Petro cevâb vėrip sen Hayy Allâhıŋ Oğlu Hazret-i Mesîhsin dėdi 
MAT.16.17*Hazret-i ʿİsâ dahi cevâben ȯŋa dėdi ki ne mutlu saŋa ėy Yonâ oğlu Simʿun zîrâ saŋa bunủ cesed ve dem deḡil illâ semavâtda olan Babam keşf eyledi 
MAT.16.18*ben dahi saŋa derim ki sen bir kayasın ve ben bu kaya üzerinde biyʿatımı binâ ėdeyim de cehennem kapᵼları ȯŋa ġâlib olmayalar 
MAT.16.19*ve saŋa melekût ü's-semavâtıŋ miftâhlarını vėreyim de yerde her neyi ki bağlarsaŋ semavâtda bağlı ola ve yerde her neyi ki çözerseŋ semavâtda çözük ola 
MAT.16.20*o zamân telâmîzine nehy ėtdi ki onuŋ ʿİsâ ve Mesîh idiḡini kimseye dėmeyeler 
MAT.16.21*ol zamândan soŋra ʿİsâ kendỉ telâmîzine deyỉvėrmeye başladı ki Kuds-i Şerîfe varmak hem meşâyihden ve baş imâmlardan ve kâtiblerden çok nesneler çekmek ve maktûl olmak hem üçüncü günde ihyâ olmak gerekdir 
MAT.16.22*ve Petro ȯnủ başkaca çekip ȯŋa ʿitâb ėtmeḡe başladı ve dėdi ki yâ rabb Allâh saklasın bu saŋa hîç vâkiʿ olmaz 
MAT.16.23*ammâ o dönüp Petroya dėdi ki yıkıl ardımdan ėy şeytân • sen baŋa teşekkük zîrâ sen umûr-ı ilâhiyyeye haml ėtmezsin illâ ancak umûr-ı insâniyyeye haml ėdersin 
MAT.16.24*o zamân Hazret-i ʿİsâ kendỉ telâmîzine dėdi ki bir kimse baŋa uymak isterse kendỉyi inkâr eylesin de salîbini alıp baŋa ittibâʿ eylesin 
MAT.16.25*zîrâ kendỉ hayvâtını kurtarmak isteyen ȯnủ yavı kıla ve benim içỉn hayvâtını yavı kılan ȯnủ bula 
MAT.16.26*âdama neye yarar ki bütün dünyâyı kazana da kendỉ cânını yavı kıla yâhûd insân kendỉ cânı içỉn ne bedel vėrebilir 
MAT.16.27*Çün Âdem Oğlu kendỉ Babasınıŋ celâlinde melekleri ile gele • o zamân herkese ʿamellerine göre cezâ vėre 
MAT.16.28*Hakkan derim size ki bunda hâzırlardan baʿzısı var ki Âdem Oğlunuŋ kendỉ melekûtuna geldiḡini görmeden mevti tezevvuk ėtmeyeceklerdir ∞ 
MAT.17.1*Ve altı günden soŋra Hazret-i ʿİsâ Petroyu ve Yaʿkûbu ve karındaşı Yuhannâyı bile alıp onları bir yüksek dağ üzerine başkaca götürdü 
MAT.17.2*ve onlarıŋ huzûrunda tecellî eyledi de ȯnuŋ dîdârı âftâb gibi işrâk ėdip esvâbı nûr gibi beyâz oldu 
MAT.17.3*ve işte onlara Mûsâ hem İlyâs göründüler ki ȯnuŋla söyleşirler idi 
MAT.17.4*Petro dahi Hazret-i ʿİsâya hitâben dėdi ki yâ rabb bize bunda olmak íyỉdir • eḡer isterseŋ burada üç çerge kuralım birin saŋa birin Mûsâya birin İlyâsa 
MAT.17.5*ve o dahi söyler iken işte onları bir münevver bulut gölgeledi hem işte bulutdan bir âvâz gelip budur benim Sevgili Oğlum ki ben ȯndan râzıyım • ȯnủ diŋleyiŋ dėdi 
MAT.17.6*telâmîz dahi bunủ işidip yüzleri koyun düşdüler de pek korkdular 
MAT.17.7*ammâ Hazret-i ʿİsâ yanaşıp onlara yapışdı ve kalkıŋ korkmayıŋ dėdi 
MAT.17.8*onlar dahi gözlerini kaldırınca yalıŋız Hazret-i ʿİsâdan ġayrı kimseyi görmediler 
MAT.17.9*ȯndan dağdan inerler iken Hazret-i ʿİsâ onlara böyle emr eyledi tâ İbnü'l-İnsân ölülerden ihyâ oluncaya dek bu rüʾyâyı kimseye deyvėrmeŋ 
MAT.17.10*telâmîz dahi ȯŋa suʾâl ėdip dėdiler ki ya kâtibler nice dėrler ki evvel İlyâs gelse gerekdir 
MAT.17.11*Hazret-i ʿİsâ dahi onlara cevâb vėrip dėdi ki gerçi İlyâs evvel gelecek ve her şeyʾi yerine getirecekdir 
MAT.17.12*ammâ ben size derim ki artᵼk İlyâs geldi de onlar ȯnủ bilmediler belki ȯŋa istediklerini ėtdiler • İbnü'l-İnsân da böyle onlardan çekecekdir 
MAT.17.13*o zamân telâmîz duydular ki bunủ onlara Yuhannâ el-Maʿmadânîniŋ husûsu içỉn söyledi 
MAT.17.14*ve cemʿiyyete geldikleri zamân ȯŋa bir âdam yanaşıp öŋünde diz çökdü 
MAT.17.15*ve dėdi ki yâ rabb benim oğluma merhamet eyle zîrâ ay tutarlıklısıdır • pek derd çeker zîrâ niçe kerre âteşe ve niçe kerre suya düşer 
MAT.17.16*ve ben ȯnủ seniŋ telâmîziŋe ihzâr eyledim ammâ ȯnủ sağaltmağa kâdir olmadılar 
MAT.17.17*Hazret-i ʿİsâ dahi cevâb vėrip dėdi ki hay îmânsız ve bed tâʾife • niçe bir siziŋle olayım • niçe bir size tahammül ėdeyim • tez ȯnủ baŋa getiriŋ 
MAT.17.18*ve Hazret-i ʿİsâ cinni âzârladı da ondan çıkdı ve ol sâʿatden oğlan sağaldı 
MAT.17.19*o zamân telâmîz Hazret-i ʿİsâya tenhâda yanaşıp dėdiler ki niçỉn biz ȯnủ kovmağa kâdir olmadık 
MAT.17.20*Hazret-i ʿİsâ dahi onlara dėdi ki îmânsızlığıŋız içỉn zîrâ hakkan derim size ki eḡer bir hardal dânesi kadar îmânıŋız olursa bu dağa buradan oraya geç diyesiz de geçe ve size hîç bir nesne mümteniʿ olmaya 
MAT.17.21*ve bu cinn cinsi taşra çıkmaz meḡer namâz ve oruc sebebi ile çıkalar 
MAT.17.22*pes onlar Celîlede dururken Hazret-i ʿİsâ onlara dėdi ki ola ki Âdem Oğlu âdamlarıŋ ellerine vėrile 
MAT.17.23*ve onlar ȯnủ öldüreler ammâ üçüncü günde ihyâ ola • onlar dahi pek tâssalandılar 
MAT.17.24*ve Kefarnahûma geldikleri zamân dü-dirhemi devşirenler Petroya gelip dėdiler ki siziŋ hoʾcaŋız iki dü-dirhemi edâ ėtmez mi 
MAT.17.25*belî dėdi ve eve girdiḡi zamân Hazret-i ʿİsâ ȯŋa pėşîn dėdi ki ne sanırsın yâ Simʿun yeriŋ pâdişahları harâc ya bâcı kimden alırlar kendỉ oğullarından mı yohsa ġarîblerden 
MAT.17.26*Petro ȯŋa ġarîblerden dėdi • Hazret-i ʿİsâ dahi imdi oğullar müsellemlerdir dėdi 
MAT.17.27*ammâ biz onlara şek vėrmeyelim diyẻ deŋize var da oltayı sal ve ibtidâ çıkan balığı al ve kursağını aç da bir çâr-dirhemi bulasın • bunủ alıp onlara seniŋ ve benim içỉn vėr ∞ 
MAT.18.1*Ol sâʿatde telâmîz Hazret-i ʿİsâya gelip melekût ü's-semavâtda aʿzam kimdir dėdiler 
MAT.18.2*Hazret-i ʿİsâ dahi yanına bir küççük maʿsûmu çığırıp aralarında durdurdu 
MAT.18.3*ve dėdi ki hakkan derim size ki eḡer rücuʿ ėdip maʿsûmlar gibi olmazsaŋız melekût ü's-semavâta hîç girmezsiŋiz 
MAT.18.4*pes bu maʿsûm gibi mütevâzıʿ olan her kimse melekût ü's-semavâtda aʿzamdır 
MAT.18.5*ve her kim böyle maʿsûmu benim ismim ile kabûl ėderse beni kabûl ėtmiş olur 
MAT.18.6*ammâ kim ki bu baŋa inanan maʿsûmları azdırırsa ȯŋa dahi íyỉ olurdu ki eşek dönderen deḡirmeniŋ taşı ȯnuŋ boynuna asılıp deŋiziŋ dibine batmış ola 
MAT.18.7*vây dünyâya azdırmak içỉn zîrâ gerçi azdırışlar olmak gerekdir ammâ vây ol âdama ki ȯnuŋ sebebi ile azdırış vâkiʿ ola 
MAT.18.8*pes eḡer seni eliŋ ya ayağıŋ azdırırsa onları kes de kendỉŋden at • saŋa evlâdır ki hayvâta topal ya çolak giresin iki eliŋ iki ayağıŋ olup ebedî nâra atılmadan ise 
MAT.18.9*ve kezalik eḡer seni gözüŋ azdırırsa ȯnủ çıkar ve kendỉŋden at • saŋa evlâdır ki bir gözüŋ olup hayvâta giresin iki gözüŋ olup cehennem âteşine bırağılmadan ise 
MAT.18.10*zinhâr bu küççüklerden birisini hor görmeŋ zîrâ size derim ki onlarıŋ melekleri semavâtda olan Babamıŋ dîdârını dâʾimâ göklerde görürler 
MAT.18.11*çün İbnü'l-İnsân zâyiʿ olmuş nesneyi halâs ėtmeḡe gelmişdir 
MAT.18.12*ne dersiŋiz bir âdamıŋ yüz koyunu olsa ve onlardan birisi sapsa doksan dokuzu bırakıp ol sapmışı arayarak dağlara varmaz mı 
MAT.18.13*ve ȯnủ bulduğu takdîrce hakkan derim size ki ondan ol sapmamış doksan dokuzdan ziyâde mesrûr olur 
MAT.18.14*semavâtda olan Babaŋızıŋ da murâdı bu ki bu küççükerden biriciḡi de zâyiʿ olmaya 
MAT.18.15*pes eḡer karındaşıŋ saŋa günâh ėtdi ise var ȯŋa seniŋle yalıŋız iken ʿitâb eyle • eḡer seni diŋler ise sen karındaşıŋı iktisâb eylediŋ 
MAT.18.16*ammâ eḡer seni diŋlemez ise yanıŋa bir iki dahi al tâ kim her söz iki ya üç şâhidleriŋ ağzından isbât oluna 
MAT.18.17*ve eḡer seni diŋlemeḡe tenezzül ėtmez ise ȯnủ cemâʿate söyle ve eḡer cemâʿati de diŋlemeḡe tenezzül ėtmez ise ȯnủ kâfir ya beḡlikci gibi tut 
MAT.18.18*hakkan size derim ki her ne ki yer üzerinde bağlayacak olursaŋız gökde de bağlı olalar ve her neyi ki yer üzerinde çözecek olursaŋız gökde dahi çözük olalar 
MAT.18.19*ve dahi size derim ki eḡer sizden iki kişi yerde ittifâk ėderlerse her neyi ki dileseler onlara semavâtda olan Babamdan vėrile 
MAT.18.20*zîrâ her nerede ki iki ya üç kişi benim ismim ile cemʿ oldular ise ben dahi orada aralarındayım 
MAT.18.21*o zamân Petro ȯŋa yanaşıp dėdi ki yâ rabb benim karındaşım baŋa günâh ėderse kaç kerre ȯŋa bağışlayam • yedi kerreye dek mi 
MAT.18.22*Hazret-i ʿİsâ ȯŋa dėdi ki ben saŋa yedi kerreye dek dėmem belki yetmiş kerre yediye dek de 
MAT.18.23*ȯnuŋ içỉn melekût ü's-semavât bir pâdişâha beŋzedilmişdir ki kendỉ kulları ile muhâsebe ėtmek ister idi 
MAT.18.24*ve muhâsebeye başlayınca ȯŋa on biŋ yük borclusu olan kimesne ihzâr olundu 
MAT.18.25*ve ödeyeceḡi yok iken efendisi buyurdu ki o ve karısı ve evlâdı ve cümle varı satıla da borcu edâ ola 
MAT.18.26*bu kez ol kul yere düşüp ve öŋünde serildi ve dėdi ki ėy efendi baŋa sabr eyle de saŋa her şeyʾi ödeyeyim 
MAT.18.27*ol kuluŋ efendisi dahi terahhum ėdip ȯnủ salıvėrdı ve borcu bağışladı 
MAT.18.28*ammâ ol kul taşraya çıkıp kendỉ kapᵼ yoldaşlarından birini buldu ki ȯŋa yüz dînâr borclu idi ve ȯnủ tutup boğardı ve baŋa borcuŋu edâ eyle der idi 
MAT.18.29*bu husûsdan ol kapᵼ yoldaşı ȯnuŋ ayağına düşüp ȯŋa yalvardı ve dėdi ki baŋa sabr eyle de saŋa hep edâ ėdeyim 
MAT.18.30*ammâ o istemedi illâ varıp ȯnủ zindâna bırakdı tâ borcu ödeyinceye dek 
MAT.18.31*bu kez ȯnuŋ kapᵼ yoldaşları bu mâcerâyı görüp pek acıdılar ve efendisine gelip ȯŋa hep mâcerâyı deyivėrdiler 
MAT.18.32*o zamân efendisi ȯnủ yanına çığırıp ȯŋa dėdi ki bireh habîs kul • sen baŋa yalvardığıŋ içỉn saŋa ol cümle borcu bağışladım 
MAT.18.33*nice ben saŋa terahhum eyledim ise saŋa da kapᵼ yoldaşıŋa terahhum ėtmek düşmez mi idi 
MAT.18.34*ve efendisi ġazaba gelip ȯnủ ʿasesleriŋ eline vėrdi ki tâ cümle borcunu edâ ėdinceye dek ȯŋa siyâset eyleyeler 
MAT.18.35*Semâvî Babaŋız da size böyle eyleyecekdir eḡer herkes cân ve dilden kendỉ karındaşıŋızıŋ hatâlarını bağışlamazsaŋız ∞ 
MAT.19.1*Ve Hazret-i ʿİsâ bu kelimâtı tamâm ėtdikden soŋra Celîlden göçüp Yârden kenârına Yahûdâ vilâyetinıŋ sınᵼrlarına geldi 
MAT.19.2*ve çok cemʿiyyetler ardınca vardılar da o onlara orada şifâ vėrdi 
MAT.19.3*ve Ferîzzîler ȯŋa yanaşdılar da ȯnủ imtihân ėdip dėdiler ki bir âdama kendỉ ʿavratını her ne sebebden olsa boşamak câʾiz midir 
MAT.19.4*ol dahi cevâb vėrip onlara dėdi ki okumadıŋızmı ki ol Badîʿ insânı dişili ve erkekli yaratdı 
MAT.19.5*ve dėdi ki ȯnuŋ içỉn insân babayı ve anayı terk eyleye de kendỉ ʿavratına kavışa ve ikisi de bir lahm olalar 
MAT.19.6*şöyle ki artᵼk iki deḡiller illâ bir lahimdir pes Allâh Teʿâlânıŋ kavışdırdığını insân ayırmaya 
MAT.19.7*onlar dahi ȯŋa dėdiler imdi Mûsâ niçỉn emr eyledi ki talâk nâme vėrile ve boşana 
MAT.19.8*ol dahi onlara dėdi ki gerçek Mûsâ kalbleriŋiziŋ pekliḡi içỉn size destûr vėrdi ki ʿavratlarıŋızı boşayasız ammâ evvelden böyle deḡil idi 
MAT.19.9*pes ben size derim ki her kim zinâ sebebinden olmayıp kendỉ ʿavratını boşarsa ve bir ġayrıyı nikâh ile alırsa zinâ ėder ve kezalik boşanmışı nikâh ile alan da zinâ ėder 
MAT.19.10*telâmîzi dahi dėdiler ki çün eriŋ ʿavrat ile hâli böyledir evlenmeniŋ hazzı yokdur 
MAT.19.11*ammâ o onlara dėdi ki hepisi bu dėdiḡiŋiz nesneye ʿatîd deḡiller illâ şul kimesneler ʿatîddir ki onlara vėrildi 
MAT.19.12*zîrâ hâdımlar var ki ana karnından böyle doğmuşlar ve hâdımlar var ki insândan hâdım oldular hem hâdımlar var ki kendỉlerini melekût ü's-semavât içỉn hâdım eylediler • bu şeylere ʿatîd olan böyle olsun 
MAT.19.13*o zamân oğlancıklar ihzâr olundular ki üzerlerine elleri urup duʿâ eyleye ammâ telâmîz evvel ihzâr ėdenleri âzâr ėderler idi 
MAT.19.14*Hazret-i ʿİsâ ise dėdi ki şu oğlancıkları koyuŋ ve onlara baŋa gelmeḡe mâniʿ olmaŋ zîrâ melekût ü's-semavât böyle kimseleriŋdir 
MAT.19.15*bu kez üzerlerine eller koyup oradan göçdü 
MAT.19.16*ve işte bir kimse ȯŋa yanaşıp dėdi ki ėy íyỉ muʿallim ne íylik ėdeyim ki ebedî hayvâta nâʾil olam 
MAT.19.17*ol dahi ȯŋa dėdi ki niçỉn baŋa íyỉ dėrsin • birden ġayrı íyỉ yokdur ol ki Allâhdır pes eḡer hayvâta girmek isterseŋ vesâyâyı gözet 
MAT.19.18*o da kanġıyı dėdi • Hazret-i ʿİsâ dėdi ki bunları • öldürme ve zinâ ėtme • uğurlama • yalan şâhidliḡi ėtme 
MAT.19.19*babaŋa ve anaŋa ikrâm eyle ve karîbiŋi kendỉŋ gibi sev 
MAT.19.20*ol yiḡit ȯŋa dėdi ki bunları hep gencliḡimden berỉ gözedirim • dahi nem eksik 
MAT.19.21*Hazret-i ʿİsâ dahi ȯŋa dėdi ki eḡer kâmil olayım derseŋ var cümle varıŋı sat ve fukarâya vėr de gökde bir hazîne sâhibi olasın • ȯndan gel de baŋa tâbiʿ ol 
MAT.19.22*ammâ ol yiḡit bu kelâmı işidip kasâvet ile gitdi zîrâ çok mâlı var idi 
MAT.19.23*ve Hazret-i ʿİsâ kendỉ telâmîzine dėdi ki hakkan derim size ki heyhât mâldâr melekût ü's-semavâta gire 
MAT.19.24*ve tekrâr size derim ki deveniŋ iḡne delỉḡinden geçmesi bir zengîniŋ melekût ü's-semavâta girmesinden dahi âsândır 
MAT.19.25*ȯnuŋ telâmîzi dahi bunủ işidip pek şaşdılar ve dėdiler ki pes kim halâs olur 
MAT.19.26*ve Hazret-i ʿİsâ onlara bakıp dėdi ki bu insân katında muhâldır ammâ Allâh katında her şey mümkindir 
MAT.19.27*o zamân Petro cevâb vėrip dėdi ki işte biz her şeyden vâz geçdik de saŋa ittibâʿ eyledik pes neye mâlik oluruz 
MAT.19.28*ve Hazret-i ʿİsâ onlara dėdi ki hakkan derim size ki yeŋi halîkada İbnü'l-İnsân kendỉ kürsîsiniŋ ʿizzetinde oturduğu zamân siz dahi ki baŋa tâbiʿ olduŋuz on iki kürsîler üzerinde oturup İsrâʾîliŋ on iki sıbtına hükm ėdeceksiz 
MAT.19.29*ve her kim benim ismim içỉn evi ya karındaşları ya kız karındaşları ya babayı ya anayı ya ʿavratı ya evlâdı ya emlâki bırakırsa yüz o kadar ala ve ebedî hayvâta mâlik ola 
MAT.19.30*ammâ niçe evvelkiler soŋraki ve niçe soŋrakiler evvelkiler olalar ∞ 
MAT.20.1*Zîrâ melekût-ullâh bir ev sâhibine beŋzer ki çiḡ sabâh taşraya çıkar tâ ki ırġâdları bâğına göndermek içỉn ictirâ eyleye 
MAT.20.2*ve ırġâdları ile günde bir dînâra kâvilleşip onları kendỉ bâğına gönderdi 
MAT.20.3*soŋra üç sâʿate yakın çıkıp ġayrıları gördü ki çârşᵼda işsiz güçsüz dururlar idi 
MAT.20.4*ve onlara dėdi ki siz dahi bâğa varıŋ da ben size hakkıŋızı vėreyim 
MAT.20.5*onlar dahi vardılar • ȯndan altı sâʿate ve dokuz sâʿate yakın çıkdı da yine böyle eyledi 
MAT.20.6*ve dahi onbir sâʿate yakın çıkıp ġayrıları buldu ki işsiz güçsüz dururlar idi ve onlara niçỉn bunda bütün gün iş yok güç yok durursuŋuz dėdi 
MAT.20.7*onlar ȯŋa dėdiler ki zîrâ bizi kimse ücrete tutmadı • ol dahi onlara dėdi ki varıŋ siz dahi bâğa gidiŋ de hakkıŋızı alasız 
MAT.20.8*bu kez ahşâm olunca bâğ sâhibi kendỉ kethüdâsına dėdi ki ırġâdları çığır ve onlara soŋrakilerden başlayıp evvelkilere varınca ücretlerini vėr 
MAT.20.9*o zamân on bir sâʿatli geldiler de her biri birer dînâr aldılar 
MAT.20.10*ȯndan evvelkiler ziyâde alırız sanıp diyẻ geldiler ammâ onlarıŋ dahi her biri birer dînâr aldılar 
MAT.20.11*ve aldıkdan soŋra ev sâhibi ile çekişip 
MAT.20.12*dėdiler ki bu soŋrakiler alay-malay bir sâʿat işlediler de sen onları bizim ile ki bütün günün zahmetini ve sıcaklığını çekdik berâber tutduŋ 
MAT.20.13*ammâ o cevâb vėrip onlarıŋ birisine dėdi ki dostum ben saŋa ġadr ėtmem • sen benim ile bir dînâra kavilleşmediŋmi 
MAT.20.14*al hakkıŋı da var git • ben bu soŋrakiye saŋa vėrdiḡim kadar vėrmek isterim 
MAT.20.15*benimki ile baŋa ne ėtmek istersem câʾiz deḡilmidır • ben íyỉ olduğum içỉn seniŋ gözüŋ yaramazmıdır 
MAT.20.16*böyle dahi soŋrakiler evvelkiler ve evvelkiler soŋrakiler gibi olalar zîrâ çoğu daʿvet olundular ammâ azı muhtâr oldular 
MAT.20.17*ȯndan Hazret-i ʿİsâ Kuds-i Şerîfe çıkıp kendỉ oniki telâmîzini yolda tenhâya çekdi ve onlara dėdi ki 
MAT.20.18*işte biz Kuds-i Şerîfe çıkarız ve Âdem Oğlu baş imâmlarıŋ ve kâtibleriŋ eline teslîm olacakdır • onlar dahi üzerine katli hükm ėdeceklerdir 
MAT.20.19*ve ȯnủ kâfirleriŋ ellerine vėreler ki ȯnủ istihzâ ėdip ve döḡeler hem hâçlayalar ammâ o üçüncü günde ihyâ olacakdır 
MAT.20.20*o zamân Zebedoʾ oğullarınıŋ anası kendỉ oğulları ile yanına gelip ve ȯŋa secde eyledi ve bir nesne diledi 
MAT.20.21*o dahi ne ȯŋa istersin dėdi • o da ȯŋa dėdi ki buyur ki bu iki oğullarım melekûtuŋda biri sağıŋda ve biri soluŋda oturalar 
MAT.20.22*Hazret-i ʿİsâ cevâb vėrip dėdi ki siz dilediḡiŋizi bilmezsiŋiz • siz ben içeceḡim kâseyi içmeḡe ya ben müteʿammid olacağım maʿmûdiyyeden siz dahi müteʿammid olmağa kâdirmisiŋiz • onlar da belî kâdiriz dėdiler 
MAT.20.23*ol dahi onlara dėdi ki gerçi benim kâsemi içesiz ve ben müteʿammid olacak maʿmûdiyye ile siz dahi müteʿammid olursuŋuz ammâ sağımda ya solumda oturtmak benim elimde deḡil ki size vėreyim illâ Babadan kime hâzırlandı ise ȯŋa vėrile 
MAT.20.24*ve kalan on {havârî} bunủ işidip ol iki karındaşa incidiler 
MAT.20.25*ve Hazret-i ʿİsâ onları yanına çığırıp dėdi ki siz bilirsiŋiz ki tâʾifeleriŋ sultânları onlara saltanat ėderler ve ekâbir onlarıŋ üzerine hükûmet ėderler 
MAT.20.26*ammâ araŋızda böyle olmaz illâ araŋızda büyük olmak isteyen siziŋ çâkeriŋiz ola 
MAT.20.27*ve araŋızda baş olmak isteyen hizmetkârıŋız ola 
MAT.20.28*nice ki Âdem Oğlu gelmedi ki ȯŋa hizmet oluna illâ hizmet ėtmeḡe ve niçeleriŋ yoluna cânı fedâ vėrmeḡe geldi 
MAT.20.29*bu kez onlar Yerîhodan çıkar iken ardınca ʿazîm cemʿiyyet gitdi 
MAT.20.30*ve işte iki aʿmâ ki yol yanında otururlar idi Hazret-i ʿİsânıŋ geçdiḡini işidip çığırdılar ve yâ Dâvûd oğlu rabb bize merhamet eyle dėdiler 
MAT.20.31*ammâ cemʿiyyet onları susuŋ diyẻ âzârlarlar idi • onlar ise dahi beter çığırıp yâ Dâvûd Oğlu rabb bize merhamet eyle dėrler idi 
MAT.20.32*Hazret-i ʿİsâ dahi durup onlara çığırdı ve ne istersiŋiz ki size ėdeyim dėdi 
MAT.20.33*onlar dahi ȯŋa dėdiler yâ rabb gözlerimiz açılsın 
MAT.20.34*Hazret-i ʿİsâ dahi merhamet ėdip gözlerine dokunduğu gibi gözleri görür oldular da onlar dahi ȯŋa uydular ∞ 
MAT.21.1*Ve Kuds-i Şerîfe yakın iken hem Tûr-ı Zeytûn yanında olan Beyt-i Fâca geldiḡi zamân Hazret-i ʿİsâ iki telâmîzini gönderip 
MAT.21.2*onlara dėdi ki karşᵼŋızda olan kasabaya varıŋ ve teziye bir bağlı sıpayı kuduğuyla bulasız da onları çözüp baŋa getiresiz 
MAT.21.3*ve bir kimse size bir nesne diyecek olursa deyiŋ ki onlar Rabbe lâzımdır da onları tez göndere 
MAT.21.4*pes bu cümle ȯnuŋ içỉn oldu ki nebîden söylenen itmâm ola çün dėdi ki 
MAT.21.5*Siyon kızına deyiŋ ki işte seniŋ melikiŋ halîm ve bir eşeḡe hem semerli sıpanıŋ yavrusu kuduğa binmiş saŋa geliyor 
MAT.21.6*telâmîz dahi varıp Hazret-i ʿİsâ onlara emr ėtdiḡi gibi eylediler 
MAT.21.7*ve sıpayı hem kuduğu getirdiler ve üzerlerinde esvâbını koyup da Hazret-i ʿİsâ kuduğa bindi 
MAT.21.8*ve pek ʿazîm cemʿiyyet esvâbını yolda döşedi ve ġayrılar ağaclarıŋ dallarını kesip yolda sererler idi 
MAT.21.9*ve öŋünde varan hem ardınca giden cemʿiyyetler alkışlayıp Dâvûd oğluna osannâ Rabbiŋ ismi ile gelen mütebârek olsun yücelerde osannâ dėrlerdi 
MAT.21.10*ve Kuds-i Şerîfe girdiḡi zamân bütün şehir müteharrik olup kimdir bu der idi 
MAT.21.11*cemʿiyyetler dahi bu Celîleniŋ Nazâretinden olan ʿİsâ Peyġamberdir dėrler idi 
MAT.21.12*ȯndan Hazret-i ʿİsâ heykel-ullâha girdi de heykelde alım salım ėdenleri hep taşraya kovdu ve sarrâflarıŋ çekmecelerini hem göḡercin satanlarıŋ iskemlelerini baş aşağa eyledi 
MAT.21.13*ve onlara dėdi ki yazılmışdır ki benim beytime beyt-i salavât dėnile ammâ siz ȯnủ hırsız yatağına dönderdiŋiz 
MAT.21.14*o zamân ȯŋa körler ve kötürümler heykelde geldiler de onlara şifâ vėrdi 
MAT.21.15*ammâ baş imâmlar ve kâtibler ȯnuŋ ėtdiḡi muʿcizâtları ve heykelde Dâvûd oğluna osannâ diyẻ çığıran oğlancıkları görüp incidiler 
MAT.21.16*ve ȯŋa dėdiler bunlarıŋ dėdiḡini işidirmisin • Hazret-i ʿİsâ dahi onlara dėdi ki belî hîç okumadıŋız mı ki oğlancıklarıŋ ve meme emenleriŋ ağzından sübhânıŋı isbât eylediŋ 
MAT.21.17*ve onları koyup ve şehirden Beyt-i ʿAnyâya doğru çıkdı da orada kondu 
MAT.21.18*ve sabâh şehre dönüp aç oldu 
MAT.21.19*ve yolda bir incîr ağacını görüp ȯŋa vardı ammâ yapraklardan ġayrı bir şey bulmayıp ȯŋa artᵼk senden ebeden hîç yemiş bitmesin dėdi de incîr ağacı ol ân kurudu 
MAT.21.20*bunủ telâmîz görünce taʿaccüb ėdip bu incîr ağacı ne tez kurudu dėdiler 
MAT.21.21*Hazret-i ʿİsâ dahi onlara cevâb vėrip dėdi ki hakkan size derim ki eḡer îmânıŋız var ise ve şek getirmezseŋiz yalıŋız incîriŋ nesnesini ėtmezsiŋiz belki bu dağa kalk da kendỉŋi deŋize at dėseŋiz olur 
MAT.21.22*ve her neyi ki duʿâ ile isterseŋiz inanıp alasız 
MAT.21.23*ȯndan heykele gelip taʿlîm ėderken baş imâmlar ve kavmiŋ şeyhleri ȯŋa yanaşıp dėdiler ki bu nesneleri ne hükûmet ile ėdersin ve saŋa bu hükûmeti kim vėrdi 
MAT.21.24*Hazret-i ʿİsâ onlara cevâb vėrip dėdi ki ben dahi size bir şey sorayım ki eḡer siz baŋa deyivėrirseŋiz ben dahi size bu nesneleri ne hükûmet ile ėderim deyivėreyim 
MAT.21.25*Yuhannânıŋ maʿmûdiyyesi nereden idi gökden mi yohsa insândan • onlar da birbiriyle söyleşip dėdiler ki eḡer gökden diyecek olursak o dahi bize pes niçỉn ȯŋa inanmadıŋız diye 
MAT.21.26*ve eḡer insândan diyecek olursak halkdan korkarız zîrâ hepisi Yuhannâyı peyġamber bilirler 
MAT.21.27*pes Hazret-i ʿİsâya cevâb vėrip biz bilmeziz dėdiler • ol dahi onlara ben de size bu nesneleri ne hükûmet ile ėderim deyivėrmem dėdi 
MAT.21.28*imdi ne sanırsıŋız bir âdamıŋ iki oğulları var idi ve evvelkine gelip dėdi ki ėy oğul var bugün bâğda işle 
MAT.21.29*o ise cevâb vėrip istemem dėdi nihâyet ȯndan soŋra peşîmân olup gitdi 
MAT.21.30*ȯndan ikinciye varıp ȯŋa da böyle dėdi • ol dahi cevâb vėrip nola efendi dėdi ammâ gitmedi 
MAT.21.31*ikisinden kanġısı babanıŋ murâdını ėtmiş olur • onlar ȯŋa evvelki dėdiler • Hazret-i ʿİsâ onlara dėdi ki hakkan size derim ki beḡlikciler ve rospîler sizden evvel melekût ü's-semavâta gireler 
MAT.21.32*zîrâ Yuhannâ size birr ü takvânıŋ tarîki ile geldi de ȯŋa inanmadıŋız ammâ beḡlikciler ve rospîler ȯŋa inandılar ve siz bunủ görüp tevbe ėtmediŋiz ki ȯŋa inanasız 
MAT.21.33*bir temsîli dahi diŋleyiŋ • bir ev sâhibi var idi ki bâğ dikdi ve ȯŋa bir havlî çekdi hem içinde bir cenderelik kazdı ve bir kulibē yapdı ve ȯnủ baʿzı işçilere kirâya vėrdi ve yola gitdi 
MAT.21.34*ve mahsûlüŋ vakti geldiḡi zamân kendỉ hizmetkârlarını işçilere gönderdi ki ȯnuŋ mahsûlünü alalar 
MAT.21.35*ammâ işçiler ol hizmetkârları tutup kimini döḡdüler kimini öldürdüler kimini taşladılar 
MAT.21.36*tekrâr evvelkiden çok ġayrı hizmetkârlar gönderdi ve onlar bunlara da böyle ėtdiler 
MAT.21.37*ʿâkıbet onlara kendỉ oğlunu gönderip bârî oğlumdan utanalar der idi 
MAT.21.38*ammâ işçiler oğlu görüp birbirine dėdiler ki bu vârisdir • geliŋ ȯnủ öldürelim ve mîrâsını kabza-yı tasarrufa alalım 
MAT.21.39*ȯndan ȯnủ tutup bâğdan taşraya kodular ve öldürdüler 
MAT.21.40*pes bâğ sâhibi geldiḡi zamân ol işçilere ne eyleye 
MAT.21.41*onlar ȯŋa dėdiler ki ol fâsıkları yavuz helâk eyleye ve bâğı kirâ ile ġayrı işçilere vėre ki ȯŋa vaktince mahsûlünü vėreler 
MAT.21.42*Hazret-i ʿİsâ onlara dėdi ki kitâbda hîç okumadıŋız mı yapᵼcılarıŋ redd olunmuş taş köşe taşı oldu • bu Rabbden olmuşdur da gözleriŋizde ʿacîb nesne gelir 
MAT.21.43*ȯnuŋ içỉn ben size derim ki melekût-ullâh sizden alına da bir tâʾifeye vėrile ki ȯnuŋ masûlünü getire 
MAT.21.44*ve kim ki bu taş üzerine düşerse kırıla hem kimiŋ üzerine düşerse ȯnủ eze 
MAT.21.45*ve baş imâmlar ve Ferîzzîler ȯnuŋ temsîlâtını işidip onlar içỉn söylediḡini duydular 
MAT.21.46*ve ȯnủ tutmağa aradılar ammâ halkdan korkarlar idi zîrâ ȯnủ peyġamber bilirler idi ∞ 
MAT.22.1*Ve Hazret-i ʿİsâ söyledikce tekrâr onlara temsîlât ile söyleyip dėdi ki 
MAT.22.2*melekût ü's-semavât bir pâdişâha beŋzer ki kendỉ oğluna düḡün ėtdi 
MAT.22.3*ve hizmetkârlarını düḡüne daʿvet olanları çığırmağa gönderdi ammâ onlar gelmeḡe istemediler 
MAT.22.4*tekrâr ġayrı hizmetkârlar gönderip dėdi ki daʿvet olanlara deyiŋ ki işte ben öyle taʿâmımı hâzırladım • tosunlarım tâvlı • hayvânlarım boğazlandı ve her şey müheyyâdir • düḡüne geliŋ 
MAT.22.5*ammâ onlar mukayyed olmayıp kimi çiftliḡine kimi bâzirgânlığına gitdiler 
MAT.22.6*ve ġayrılar hizmetkârlarını tutup söḡdüler hem öldürdüler 
MAT.22.7*ol pâdişâh dahi bunủ işidip ġazaba vardı ve ʿaskerini gönderip ol kâtilleri bozdu ve şehirlerini yakdı 
MAT.22.8*o zamân hizmetkârlarına dėdi ki gerçi düḡün hâzırlandı ammâ daʿvet olanlar lâyık deḡiller idi 
MAT.22.9*varıŋ imdi yol başlarına gidiŋ ve her kimi bulursaŋız düḡüne çığırıŋ 
MAT.22.10*ol hizmetkârlar dahi yollara çıkıp hep bulduklarını eḡer íyỉ eḡer kemleri devşirdiler ve düḡün evi konuklar ile doldu 
MAT.22.11*bu kez pâdişâh konukları görmeḡe girip orada bir âdamı gördü ki düḡüne münâsib esvâblar gíymedi idi 
MAT.22.12*ve ȯŋa dėdi ki ėy dostum düḡün esvâbsızın buraya nice girdiŋ • ol kimseniŋ ise dili tutuldu 
MAT.22.13*o zamân pâdişâh hizmetkârlarına dėdi ki ayaklarını ellerini bağlayıŋ ve ȯnủ kaldırıp da taşraya karaŋlığa bırağıŋ • orada ağlayış ve diş kıcırdaması ola 
MAT.22.14*zîrâ çoğu daʿvet olundu ammâ azı muhtâr olundular 
MAT.22.15*o zamân Ferizzîler varıp ȯnủ nice söz ile yakalarız diyẻ müşâvere eylediler 
MAT.22.16*ve ȯŋa kendỉ şâkirdlerini Herodîler ile gönderdiler ki ȯŋa diyeler ėy muʿallim biliriz ki sâdıksın ve Allâh Teʿâlânıŋ mezhebini hakk üzere öḡredirsin ve kimseden pervâŋ yokdur zîrâ sen kimseniŋ hâtırını gözetmezsin 
MAT.22.17*pes bize deyivėr ne sanırsın kaysere cizye vėrmek câʾiz midir yok mudur 
MAT.22.18*Hazret-i ʿİsâya dahi onlarıŋ şirreti maʿlûm olup ėy münâfıklar niçỉn beni imtihân ėdersiŋiz dėdi 
MAT.22.19*baŋa cizyeniŋ nakdini gösteriŋ • onlar dahi ȯŋa bir dînâr sundular 
MAT.22.20*ol dahi onlara dėdi ki bu sûret ve bu sikke kimiŋdir 
MAT.22.21*onlar da kayseriŋdir dėdiler • o zamân o onlara dėdi ki pes kaysere vâcib nesnelerini kaysere vėriŋ ve Allâha vâcib nesnelerinı Allâha vėriŋ 
MAT.22.22*bunlar dahi bunủ işidip taʿaccüb ėtdiler de ȯnủ bırakıp gitdiler 
MAT.22.23*hemēn ol günde ȯŋa Zındîkler geldiler ki onlar kıyâmet yokdur dėrler de ȯŋa suʾâl ėdip 
MAT.22.24*dėdiler ki yâ muʿallim Mûsâ dėdi ki bir kimse evlâdsız ölse ȯnuŋ karındaşı ʿavratını nikâh eylesin de karındaşına nesil kaldırsın 
MAT.22.25*pes yanımızda yedi karındaş var idi ve evvelki evlendikden soŋra öldü ve nesil olmamağla ʿavratını kendỉ karındaşına kodu 
MAT.22.26*ikinci de üçüncü de tâ ol yediye dek hep böyle idiler 
MAT.22.27*ve hepisinden soŋra ʿavrat da öldü 
MAT.22.28*pes kıyâmet gününde ol yediden kimiŋ ʿavratı olur zîrâ hepisiniŋ idi 
MAT.22.29*ammâ Hazret-i ʿİsâ cevâb vėrip onlara dėdi ki hatâ ėdersiŋiz çün kitâbı ve kudret-ullâhı aŋlamazsıŋız 
MAT.22.30*zîrâ kıyâmetde ʿavratlar ne alına ne vėrile gelmez illâ gökde Allâhıŋ melekleri gibidir 
MAT.22.31*ve ölülerden ikâmetiŋ husûsunda Allâh Teʿâlânıŋ dėdiḡini okumadıŋızmı ki 
MAT.22.32*ben İbrâhîmiŋ İlâhı ve İshâkıŋ İlâhı ve Yaʿkûbuŋ İlâhıyım • Allâh Teʿâlâ ölüleriŋ ilâhı deḡildir illâ dirileriŋdir 
MAT.22.33*cemʿiyyetler dahi bunủ işidip ȯnuŋ taʿlîmine taʿaccüb ėtdiler 
MAT.22.34*ve Ferizzîler işidip ki Zındîkleriŋ ağzını kapadı bile cemʿ oldular 
MAT.22.35*ȯndan fukahâdan birisi ȯŋa suʾâl ėtdi ve imtihân ėdip dėdi ki 
MAT.22.36*ėy muʿallim Tevrâtıŋ eŋ büyük emri kanġısıdır 
MAT.22.37*Hazret-i ʿİsâ ȯŋa dėdi ki Rabbiŋ Allâh Teʿâlâyı bütün kalbiŋden ve bütün cânıŋdan hem bütün fikriŋden sev 
MAT.22.38*evvelki hem büyük emir budur 
MAT.22.39*buŋa mânende ikinci budur • kendỉ karîbiŋi kendỉŋ gibi sev 
MAT.22.40*ve bu iki emirlerde cemîʿ şerîʿatlar ve peyġamberler mündericdir 
MAT.22.41*ve Ferizzîler müctemiʿ iken Hazret-i ʿİsâ onlara suʾâl ėdip 
MAT.22.42*dėdi ki Mesîh içỉn ne sanırsıŋız • kimiŋ oğludur • onlar dahi ȯŋa Dâvûduŋdur dėdiler 
MAT.22.43*ve o onlara dėdi ki pes Dâvûd ȯŋa rûhdan nice rabb diyẻ ad koyup dėdi ki 
MAT.22.44*Rabb rabbime dėdi ki tâ ben düşmanlarıŋı ayaklarıŋa basamak koyuncaya dek sağımda otur 
MAT.22.45*pes çün Dâvûd ȯŋa rabb der nice ȯnuŋ oğlu olabilir 
MAT.22.46*ve kimse ȯŋa cevâb vėremedi hem ol günden soŋra artᵼk ȯŋa kimse suʾâl ėtmeḡe cerâʾet ėtmedi ∞ 
MAT.23.1*Bu kez Hazret-i ʿİsâ cemʿiyyete ve telâmîzine söyleyip 
MAT.23.2*dėdi ki kâtibler ve Ferizzîler Mûsânıŋ menberinde otururlar 
MAT.23.3*pes size her ne ki gözediŋ dėrler ise gözediŋ ve ėdiŋ ammâ onlarıŋ ʿamellerine göre ėtmeŋ zîrâ söylerler ammâ ėtmezler 
MAT.23.4*çün ağır ve götürülmez yükler bağlarlar ve âdamlarıŋ omuzlarına yükledirler ammâ onları parmak ile bile depretmek istemezler 
MAT.23.5*ve cümle ʿamellerini âdamlara görünmek içỉn ėderler zîrâ hamâʾillerini açarlar ve esvâblarınıŋ eteklerini uzadırlar 
MAT.23.6*ve ziyâfetlerde baş yerleri hem cemâʿatlerde sedirleri severler 
MAT.23.7*ve çârşᵼlarda selâmları ve âdamlardan hoʾca hoʾca diyẻ tesmiye olunmalarını severler 
MAT.23.8*ammâ siz hoʾca diyẻ tesmiye olunmaŋ zîrâ hoʾcaŋız birdir yaʿnî Mesîh ve siz hepiŋiz karındaşlarsıŋız 
MAT.23.9*ve yerde hîç kimseye babamızdır dėmeŋ zîrâ Babaŋız birdir ki semavâtdadır 
MAT.23.10*ve muʿallimler diyẻ tesmiye olunmaŋ zîrâ muʿallimiŋiz birdir yaʿnî Mesîh 
MAT.23.11*ve sizden eŋ büyüḡü çâkeriŋiz olsun 
MAT.23.12*pes her kim kendỉyi rifʿatli ėderse alçaklana ve her kim kendỉyi alçaklasa rifaklı oluna 
MAT.23.13*ammâ vây size kâtibler ve Ferizzî mürâʾîler zîrâ siz âdamlarıŋ öŋünde melekût ü's-semavâtı kaparsıŋız çün girmezsiŋiz hem girecekleri girmeḡe komazsıŋız 
MAT.23.14*vây size kâtibler ve Ferizzî mürâʾîler zîrâ siz dullarıŋ evlerini yersiŋiz ve bunủ namâzlar uzatmanıŋ bahânesi ile • ȯnuŋ içỉn dahi beter kazâyı çekersiŋiz 
MAT.23.15*vây size ėy kâtibler ve mürâʾî Ferizzîler zîrâ siz bir dîne dâhli ėdinmek içỉn berr ü bahri dolaşırsıŋız ve o dâhil olunca ȯnủ sizden iki kat ziyâde cehennemli ėdersiŋiz 
MAT.23.16*vây size kör görenler ki bir bir kimse heykel ile yemîn ėtse nesne yokdur ammâ eḡer heykeliŋ altᵼnı ile yemîn ėtdi ise suçludur dėrsiŋiz 
MAT.23.17*ėy sefîhler ve aʿmâlar kanġısı büyükdür altᵼn mı yohsa altᵼnı takdîs ėden heykel mi 
MAT.23.18*ve dahi bir kimse mezbah ile yemîn ėtse nesne yok ammâ üzerinde olan kurbân ile yemîn ėtse suçludur dėrsiŋiz 
MAT.23.19*ėy sefîhler ve aʿmâlar kanġısı büyükdür kurbânmı yohsa kurbânı takdîs ėden mezbah mı 
MAT.23.20*pes her kim mezbah ile yemîn ėderse ȯnuŋ ile ve üzerinde olan cümle nesneler ile yemîn ėder 
MAT.23.21*ve heykel ile yemîn ėden ȯnuŋla ve içinde sâkin olan ile yemîn eyler 
MAT.23.22*ve semâ ile yemîn ėden Allâhıŋ kürsîsi ile ve üzerinde oturan ile yemîn ėder 
MAT.23.23*vây size kâtibler ve Ferizzî mürâʾîler zîrâ siz naʿneʿ ve raziyâne ve kimnonuŋ ʿöşrünü vėrirsiŋiz de serîʿatıŋ dahi ağır nesnelerini terk ėdersiŋiz yaʿnî hükmü ve merhameti ve îmânı ki öbűrlerini bırakmayıp bu nesneleri de ėtmek gerek idiŋiz 
MAT.23.24*kör görenler ki sivri siŋeḡi süzersiŋiz ve deveyi yutarsıŋız 
MAT.23.25*vây size ėy kâtibler ve Ferizzî mürâʾîler zîrâ tasıŋ ve çanağıŋ taşrasını silersiŋiz ammâ onlarıŋ içi ġasıb ve perhîzsizlik ile doludur 
MAT.23.26*ėy kör Ferizzî evvelâ tasıŋ ve çanağıŋ içerỉsini sil tâ kim taşrası da pâk ola 
MAT.23.27*vây size ėy kâtibler ve Ferizzî mürâʾîler çün badanalı mezârlara beŋzersiŋiz ki taşrada güzel görünürler ammâ içleri ölüleriŋ kemỉkleri ve her murdârlık ile dolulardır 
MAT.23.28*siz dahi böyle zâhiren âdamlara sâdık görünürsüŋüz ammâ bâtınıŋız pür riyâ ve zulümdür 
MAT.23.29*vây size ėy kâtibler ve Ferizzî mürâʾîler ki peyġamberleriŋ mezârlarını yaparsıŋız ve sâdıklarıŋ türbelerini ziynetli ėdersiŋiz 
MAT.23.30*ve dersiŋiz ki eḡer biz ecdâdımızıŋ zamânında olmuş olaydık biz onlara enbiyâyı öldürmeḡe şerîk olmazdık 
MAT.23.31*imdi enbiyâyı öldürenleriŋ oğulları idiḡiŋize siz kendỉ üzerleriŋize şehâdetlik ėdip 
MAT.23.32*sizde hemân ecdâdıŋızıŋ ölçeḡini doldurursuŋuz 
MAT.23.33*yılanlar engerek yılanlarınıŋ nesli nice kâbil ki cehennem ʿazâbından kurtulasız 
MAT.23.34*ȯnuŋ içỉn işte ben size enbiyâyı ve ʿulemâyı ve küttâbı göndereyim ve onlardan öldüresiz ve salb ėdesiz ve onlardan baʿzılarına cemâʿatlarıŋızda deḡenek çalasız ve şehir-be-şehir ıtrâd ėdesiz 
MAT.23.35*tâ kim yer üzerine dökülmüş cümle sâdıklaruŋ kanı üzeriŋize düşe • Hâbiliŋ kanından tâ mezbah ve heykel arasında öldürdüḡüŋüz Berâkiyâ oğlu Zekeriyânıŋ kanına varınca 
MAT.23.36*hakkan size derim ki bu cümle nesneler bu tâʾife üzerine gelecekdir 
MAT.23.37*Yerûşâlîm Yerûşâlîm ki enbiyâyı öldürürsün ve mürselleriŋi taşlarsın • kaç kerre oğullarıŋı tavuk kendỉ pilîçlerini kendỉ kanadları altına devşirdiḡi gibi devşirmek ister idim de siz istemediŋiz 
MAT.23.38*işte beytiŋiz metrûk ola 
MAT.23.39*zîrâ ben size derim ki bundan soŋra beni görmeyeceksiŋiz tâ siz Rabbiŋ ismi ile gelen mütebârek olsun deyinceye dek ∞ 
MAT.24.1*Ve Hazret-i ʿİsâ heykelden çıkıp taşraya giderdi • ȯnuŋ telâmîzi dahi ȯŋa heykel binâlarını göstermek içỉn yanaşdılar 
MAT.24.2*ammâ Hazret-i ʿİsâ onlara dėdi ki bu cümle nesneleri görmezmisiŋiz • hakkan size derim ki burada taş üstünde taş kalmayacakdır ki yıkılmaya 
MAT.24.3*ȯndan Tûr-ı Zeytûn üzerinde oturduğu zamân telâmîz ȯŋa tenhâca yanaşıp dėdiler ki bize bu nesneler ne zamân vâkiʿ olacakdır deyivėr ve seniŋ gelişiŋ ve dünyâ âhiriniŋ ʿalâmeti ne ola 
MAT.24.4*Hazret-i ʿİsâ dahi onlara cevâb vėrip dėdi ki sakınıŋ ki sizi kimse ıdlâl ėtmeye 
MAT.24.5*zîrâ niçesi benim ismim ile gelip ben mesîhim dėseler gerek ve çoğunu ıdlâl ėdeceklerdir 
MAT.24.6*pes siz cenkler ve cenkleriŋ haberlerini işitdiḡiŋiz zamân sakınıŋ şaşmaŋ zîrâ bu cümle nesneler vâkiʿ olacakdır ammâ dahi âhir zamân olmaz 
MAT.24.7*bir millet bir ġayrı millet üzerine ve bir memleket bir ġayrı memleket üzerine kalka ve her yerde kahtlar ve tâʿûnlar ve zelzeleler ola 
MAT.24.8*ammâ bu cümle şeyler elemleriŋ ibtidâlarıdır 
MAT.24.9*o zamân sizi musîbetlere uğradalar ve öldürürler hem benim ismim içỉn cümle tâʾifelerden mabġûz olasız 
MAT.24.10*ve o zamân çoğu müteşekkik olur hem birbirine hıyânet ėdip birbirin sevmeyeler 
MAT.24.11*ve niçe yalancı peyġamberleri kalkalar da çoğunu ıdlâl ėdeler 
MAT.24.12*ve zulüm çoğaldığı içỉn çoğunuŋ meveddeti sovuya 
MAT.24.13*ammâ âhire dek dayanan halâs bula 
MAT.24.14*ve bu melekûtuŋ İncîli bütün ʿâlemde cemîʿ tâʾifelere şehâdet içỉn vaʿz oluna da o zamân âhir zamân gele 
MAT.24.15*pes kaçanki Dâniyâl Peyġamberiŋ söylediḡi harâblığıŋ kerîhesiniŋ mukaddes yerde konulduğunu görürsüŋüz • okuyan bir-hoş fehim ėtsin • 
MAT.24.16*o zamân Yahûdâ vilâyetinde olanlar dağlara kaçsınlar 
MAT.24.17*eviŋ damı üzerinde olan kendỉ eviniŋ içinden bir şey almağa inmesin 
MAT.24.18*ve sahrâda olan kendỉ esvâbını almağa gėrỉ dönmesin 
MAT.24.19*vây ol günlerde gebe olanlara ve emzirenlere 
MAT.24.20*ve duʿâ eyleyiŋ ki kaçışıŋız kışda ve sebt gününde olmaya 
MAT.24.21*zîrâ o zamân size şöyle ʿazîm musîbet ola ki dünyâ ibtidâsından berỉ ne oldu ne olacakdır 
MAT.24.22*ve eḡer ol günler eksilmeyeler hîç bir beşer kurtulmazdı ammâ ol günler muhtârlarıŋ sebebi ile eksileler 
MAT.24.23*o zamân bir kimse size dėse ki işte mesîh bunda ya ondadır inanmaŋ 
MAT.24.24*zîrâ yalancı mesîhler ve yalancı peyġamberler kalkalar ve ʿazîm âyât ve muʿcizâtlar ėdeler şöyle ki kâbil olaydı muhtârları da ıdlâl ėderler idi 
MAT.24.25*işte ben bunủ size pėşîn söyledim 
MAT.24.26*pes eḡer size dėrlerse ki işte beriyyededir çıkmayıŋ • işte hücrelerdedir inanmaŋ 
MAT.24.27*zîrâ nice ki berk maşrıkdan çıkıp tâ mağribe görünür ise İbnü'l-İnsânıŋ gelişi dahi böyle ola 
MAT.24.28*zîrâ her nerede leş var ise oraya kartallar cemʿ olalar 
MAT.24.29*ve teziye ol günleriŋ musîbetinden soŋra güneş tutula ve ay kendỉ ziyâsını vėrmeye ve yıldızlar gökden düşeler hem göḡüŋ kuvvetleri sarsılalar 
MAT.24.30*ve o zamân gökde İbnü'l-İnsânıŋ ʿalâmeti görüne hem o zamân yeriŋ cümle milletleri yas çekeler ve İbnü'l-İnsânıŋ göḡüŋ bulutları üzerinde kuvvet ve ʿazîm ʿizzet ile geldiḡini göreler 
MAT.24.31*ve o kendỉ meleklerini sûrüŋ ʿazîm savtıyla göndere de onlar kendỉ muhtârlarını dört rûzigârlardan göḡüŋ bir başından tâ öbűr başına dek düşüreler 
MAT.24.32*pes bu temsîli incîrden öḡreniŋ • kaçanki ȯnuŋ dalları solar ve yaprakları tomurcuklanır bilirsiŋiz ki yaz yakındır 
MAT.24.33*siz dahi böyle kaçanki bu cümle nesneleri görürseŋiz biliŋ ki yakın ve kapᵼdadır 
MAT.24.34*hakkan size derim ki cümle bu nesneler vâkiʿ olmayınca bu devir zâʾil olmaz 
MAT.24.35*semâ ve arz zâʾil olalar ammâ benim kelâmım hîç zâʾil olmaz 
MAT.24.36*nihâyet ol gün ve ol sâʿat ne zamân olacağını kimse bilmez • gökdeki melekler bile bilmezler illâ yalıŋız Babam bilir 
MAT.24.37*pes Nûh günleri olduğu gibi İbnü'l-İnsânıŋ gelişi de böyle ola 
MAT.24.38*zîrâ nice ki tûfândan evvel olan eyyâmda tâ Nûh sefîneye girinceye dek yeyip içerler idi ve ʿavratlar alıp vėrirler idi 
MAT.24.39*ve tâ onları hep götüren tûfân gelinceye dek hîç duymadılar ise İbnü'l-İnsânıŋ gelişi de böyle ola 
MAT.24.40*o zamân iki kişi meydanda ola biri alına ve biri koyuvėrile 
MAT.24.41*iki ʿavrat deḡirmende öḡüdeler biri alına ve biri koyuvėrile 
MAT.24.42*pes uyanık oluŋ zîrâ Rabbiŋizin kanġı sâʿatde geleceḡini bilmezsiŋiz 
MAT.24.43*ammâ bunủ biliŋ ki eḡer ev sâhibi hırsızıŋ ne nöbetde geleceḡini bileydi uyanık olurdu ve evini delmeye komazdı 
MAT.24.44*ȯnuŋ içỉn siz dahi hâzır oluŋ zîrâ İbnü'l-İnsân sanmadığıŋız sâʿatde gelecekdir 
MAT.24.45*pes kimdir ol sâdık ve ʿakıllı hizmetkâr ki ağası ȯnủ kendỉ ev halkı üzerine onlara vaktince nafaka vėrmek içỉn nasb eyledi 
MAT.24.46*ne mutlu ol hizmetkâra ki ağası geldiḡi zamân ȯnủ böyle ėder bula 
MAT.24.47*hakkan size derim ki ȯnủ cümle mâlı üzerine nasb eyleye 
MAT.24.48*ammâ eḡer ol hizmetkâr şerrîr olup kalbinde dėse ki ağam geç gelir 
MAT.24.49*o kendỉ kapᵼ yoldaşlarını döḡmeḡe başlayıp ve sarhoşlar ile yeyip içse 
MAT.24.50*ol hizmetkârıŋ ağası ȯŋa katlanmadığı günde ve bilmediḡi sâʿatde gele 
MAT.24.51*ve ȯnủ ayıra da ȯnuŋ nasîbini mürâʾîler ile koya • orada ağlayış ve dişler kıcırdaması ola ∞ 
MAT.25.1*O zamân melekût ü's-semavât on kızlara müteşâbih ola ki kendỉ kandîllerini alıp dâmâdıŋ istikbâline çıkdılar 
MAT.25.2*ve onlardan beşi ʿakıllı ve beşi sefîhece idiler 
MAT.25.3*sefîheceler kandîllerini alıp yağı bile almadılar idi 
MAT.25.4*ammâ ʿakıllılar kandîlleri ile bile kablarında yağ dahi aldılar idi 
MAT.25.5*bu kez dâmâd eḡlenir iken hepisiniŋ uykusu gelip uyuya kaldılar 
MAT.25.6*ve dün yarısında bir çığrış olup işte dâmâd geliyor çıkıŋ karşᵼsına dėdi 
MAT.25.7*o zamân ol kızlar hepisi uyandılar kandîllerini düzdüler 
MAT.25.8*ve sefîheler ʿakıllılara dėdiler ki bize yağıŋızdan vėriŋ zîrâ kandîllerimiz söyünür 
MAT.25.9*ammâ ʿakıllılar cevâb vėrip dėdiler ki yok soŋra ne bize ne size yetişir • varıŋ satıcılardan satᵼn alıŋ 
MAT.25.10*bu kez onlar satᵼn almağa gider iken dâmâd geldi ve hâzır olanlar ȯnuŋla bile düḡüne girdikde kapᵼ kapandı 
MAT.25.11*ondan soŋra öbűr kızlar da gelip efendi efendi aç bize dėdiler 
MAT.25.12*ammâ o cevâb vėrip onlara dėdi ki hakkan derim size ki sizi bilmem 
MAT.25.13*pes uyanık oluŋ zîrâ İbnü'l-İnsânıŋ kanġı günde ve kanġı sâʿatde geleceḡini bilmezsiŋiz 
MAT.25.14*zîrâ o bir âdam gibidir ki yola çıkar iken hizmetkârlarını çığırdı da mâlını onlarıŋ eline vėrdi 
MAT.25.15*ve birine beş yük birine iki yük birine bir yük akçe herkese istiʿdâdına göre vėrdi de teziye yola gitdi 
MAT.25.16*bu kez beş yükü olan vardı • onlar ile ticâret eyledi • ġayrı beş yük kazandı 
MAT.25.17*iki alan da böyle ġayrı iki kazandı 
MAT.25.18*ammâ biri alan vardı • efendisiniŋ akçesini yere gömüp sakladı 
MAT.25.19*ve niçe zamândan soŋra ol hizmetkârlarıŋ efendisi geldi de onlar ile muhâsebe gördü 
MAT.25.20*ve ol beş yükü alan kimesne gelip ġayrı beşini öŋüne koyup dėdi ki efendi sen elime beş yük vėrdiŋ • işte onlardan ġayrı beşini dahi kazandım 
MAT.25.21*efendisi dahi ȯŋa dėdi ki íyỉ vardıŋ ėy íyỉ ve doğru hizmetkâr • sen biraz nesnede hakîkatli idiŋ • ben seni çok şeyler üzerine nasb ėdeyim • efendiŋiŋ şenliḡine gir 
MAT.25.22*ȯndan ol iki yükü alan da gelip dėdi ki efendi sen elime iki yük vėrdiŋ • işte onlardan artᵼk iki dahi kazandım 
MAT.25.23*efendisi ȯŋa dėdi ki íyỉ vardıŋ ėy íyỉ ve doğru hizmetkâr • sen az nesnede hakîkatli idiŋ • ben seni niçe şey üzerine nasb ėdeyim • efendiŋiŋ şenliḡine gir 
MAT.25.24*soŋra ol bir yükü alan da gelip dėdi ki efendi ben bilirdim ki sen serd âdamsın ki ekmediḡiŋ yerden biçersin ve saçmadığıŋ yerden devşirirsin 
MAT.25.25*bu husûsdan korkdum da varıp seniŋ yüküŋü yere sakladım • işte varıŋı al 
MAT.25.26*efendisi cevâb vėrip ȯŋa dėdi ki bireh habîs ve hâsılsız hizmetkâr • sen bildiŋ ki ekmediḡim yerden biçerim ve saçmadığım yerden devşiririm 
MAT.25.27*ȯnuŋ içỉn saŋa düşerdi ki akçemi sarrâflarıŋ eline koyasın da ben geldiḡim zamân varımı fâʾide ile alırdım 
MAT.25.28*ȯnuŋ bu yükü ondan {alıŋ} ve on yükü olana vėriŋ 
MAT.25.29*zîrâ varlıklıya vėrile de ȯŋa ziyâdesi ola ammâ yoklukludan olancası bile alına 
MAT.25.30*ve fâʾidesiz hizmetkârı taşra karaŋlığa bırağıŋ • orada ağlayış ve dişler kıcırdaması ola 
MAT.25.31*pes İbnü'l-İnsân kendỉ ʿizzetinde cümle mukaddes melekler ile geldiḡi zamân kendỉ celâliniŋ kürsîsi üzerinde otura 
MAT.25.32*ve cümle ecnâs âdam huzûrunda haşr oluna da onları birbirinden ayıra nice ki çoban koyunları oğlaklardan ayırsa 
MAT.25.33*koyunları sağına ve oğlakları ise soluna korsa 
MAT.25.34*o zamân pâdişâh sağında olanlara diye ki geliŋ ėy Babamıŋ mübârekleri • dünyâ temellenelden berỉ size hâzırlanmış melekûtu temlîk eyleyiŋ 
MAT.25.35*zîrâ ben aç idim de siz baŋa yedirdiŋiz • susuz idim de siz baŋa içirdiŋiz • ġarîb idim de siz beni kabûl ėtdiŋiz 
MAT.25.36*çıplak idim de beni gíydirdiŋiz • hasta idim de beni yokladıŋız • zindânda idim de baŋa geldiŋiz 
MAT.25.37*o zamân sâdıklar cevâb vėrip diyeler ki biz sizi ne zamân aç gördük de saŋa yedirdik ya susuz da saŋa içirdik 
MAT.25.38*ve seni ne zamân ġarîb gördük de kabûl ėtdik ya çıplak da seni gíydirdik 
MAT.25.39*ve seni ne zamân hasta ya zindânda gördük de saŋa geldik 
MAT.25.40*pâdişâh dahi cevâb vėrip onlara diye ki hakkan size derim ki bu benim küççük karındaşlarımdan birine ne ki ėtdiŋiz ise baŋa ėtdiŋiz 
MAT.25.41*hem o zamân solunda olanlara da diye ki ėy melʿûnlar varıŋ benden • Şeytâna ve ȯnuŋ meleklerine hâzırlanmış cehennem âteşine gidiŋ 
MAT.25.42*zîrâ ben aç idim de baŋa yedirmediŋiz • susuz idim de baŋa içirmediŋiz 
MAT.25.43*ġarîb idim de beni kabûl ėtmediŋiz • çıplak idim de baŋa gíydirmediŋiz • hasta ve zindânda idim de beni yoklamadıŋız 
MAT.25.44*o zamân onlar dahi cevâb vėrip diyeler ki efendi biz seni ne zamân aç ya susuz ya ġarîb ya çıplak ya hasta ya zindânda gördük de hizmetiŋe bulunmadık 
MAT.25.45*o zamân o onlara cevâb vėrip diye hakkan size derim ki bu küççüklerden birine ne ki ėtmediŋiz ise baŋa da ėtmediŋiz 
MAT.25.46*ve bunlar ebedî ʿazâba sâdıklar ise ebedî hayvâta gideler ∞ 
MAT.26.1*Ve oldu ki Hazret-i ʿİsâ bu kelimâtı bitirdikden soŋra kendỉ şâkirdlerine dėdi ki 
MAT.26.2*malûmuŋuzdur ki iki günden soŋra fesh bayrâmı olacakdır ve İbnü'l-İnsân salib olunmak içỉn ele vėrilecekdir 
MAT.26.3*o zamân baş imâmlar ve kâtibler ve kavmiŋ şeyhleri Kayâfa nâm imâm-ı ʿazamıŋ havlîsine cemʿ oldular 
MAT.26.4*ve Hazret-i ʿİsâyı hîle ile tutup öldürtmek içỉn müşâvere eylediler 
MAT.26.5*lakin bayrâmda olmaz dėrler idi tâ ki halk arasında ġulġule olmaya 
MAT.26.6*bu kez Hazret-i ʿİsâ Beyt-i ʿAnyâda Simʿun ebrasıŋ evinde iken 
MAT.26.7*ȯŋa bir ʿavrat geldi ki pek kıymetli bir hokka yağcağâzı var idi ve ȯnủ oturan Hazret-i Mesîhiŋ başına aktardı 
MAT.26.8*telâmîzi dahi bunủ görüp rencîde oldular ve bu isrâf neye yarar dėdiler 
MAT.26.9*zîrâ bu yağ bahâlı mâsraf ve bahâsı fukarâya vėrmek kâbil idi 
MAT.26.10*ammâ Hazret-i ʿİsâ bunủ duyup onlara dėdi ki bu ʿavratı ki baŋa hayr iş işledi niçỉn incidirsiŋiz 
MAT.26.11*zîrâ fukarâ dâʾimâ siziŋle olur ammâ ben siziŋle dâʾimâ deḡilim 
MAT.26.12*çün bu ʿavrat benim cesedim üzerine bu yağı cenâzeliḡim içỉn dökdü 
MAT.26.13*hakkan size derim ki bütün ʿâlemde her nerede ki bu İncîl tebşîr olunursa bunuŋ ėtdiḡi de zikr içỉn hikâyet oluna 
MAT.26.14*o zamân onikiden birisi İsharî Yahûdâ nâm kimesnedir baş imâmlara varıp 
MAT.26.15*onlara dėdi ki baŋa ne vėrirsiŋiz de ben ȯnủ eliŋize vėreyim • onlar dahi ȯŋa otuz sükl gümüş tartdılar 
MAT.26.16*ve ol zamândan ȯnủ ele vėrmeḡe fursat arar idi 
MAT.26.17*bu kez fetîriŋ evvelki gününde telâmîz Hazret-i ʿİsâya gelip ȯŋa dėdiler ki nerede istersin ki saŋa fısh bayrâmınıŋ yemeḡini hâzırlayalım 
MAT.26.18*ol dahi dėdi ki şehre fulân kimseye varıŋ da ȯŋa deyiŋ ki hoʾca der ki benim vaktim yakındır • seniŋ eviŋde fısh bayrâmını telâmîzim ile ėdeyim 
MAT.26.19*telâmîz dahi Hazret-i ʿİsâ onlara ısmarladığı gibi eyledi • fısh bayrâmınıŋ yemeḡini hâzırladılar 
MAT.26.20*ve ahşâm olunca ol oniki ile sofraya oturdu 
MAT.26.21*ve onlar yeyirken dėdi ki hakkan size derim ki sizden biriŋiz beni ele vėrecekdir 
MAT.26.22*ve onlar pek tâssalanıp onlardan her biri ben mi yâ rabb dėmeḡe başladı 
MAT.26.23*ol dahi cevâb vėrip dėdi ki benim ile elini sahâna batıran beni ele vėrecekdir 
MAT.26.24*tahkîk İbnü'l-İnsân gider nice ki ȯnuŋ hakkında yazıldı ise ammâ vây ol âdama ki ȯnuŋ sebebi ile İbnü'l-İnsân ele vėrile • ȯŋa dahi evlâ olurdu ki hîç doğmamış olaydı 
MAT.26.25*ve ȯnủ ele vėren Yahûdâ ėy muʿallim rabb benmiyim dėdi • ol dahi ȯŋa sen söylediŋ dėdi 
MAT.26.26*bu kez onlar yeyirken Hazret-i ʿİsâ etmeḡi alıp ve bereketleyip pâreledi ve telâmîze vėrdi de alıŋ yeyiŋ • bu benim cesedimdir dėdi 
MAT.26.27*ȯndan kâseyi alıp ve şükr ėdip onlara vėrdi de bundan hepiŋiz içiŋ dėdi 
MAT.26.28*zîrâ bu benim kanımdır • şul ʿahd-i cedîdiŋ kanı ki çok kimseleriŋ yoluna günâhlara mağfiret içỉn dökülür 
MAT.26.29*pes ben size derim ki bundan soŋra bu asmanıŋ meyvesinden artᵼk içmeyem tâ ol güne dek ki ȯnủ siziŋle Babamıŋ melekûtunda yeŋi içeceḡim 
MAT.26.30*ȯndan tesbîh okudukdan soŋra Tûr-ı Zeytûna çıkdılar 
MAT.26.31*o zamân Hazret-i ʿİsâ onlara dėdi ki siz hepiŋiz bu gėce baŋa şek getireceksiŋiz zîrâ mastûrdur ki ben çobanı urayım da sürűnüŋ koyunları perâkende olalar 
MAT.26.32*ammâ ben ihyâ olduğumdan soŋra sizden evvel Celîleye varayım 
MAT.26.33*Petro dahi cevâb vėrip ȯŋa dėdi ki ister hepisi saŋa şek getirseler ben saŋa hîç şek getirmem 
MAT.26.34*Hazret-i ʿİsâ ȯŋa dėdi ki hakkan saŋa derim ki hemēn bu gėce huros ötmezden evvel sen beni üç kerre inkâr ėdeceksin 
MAT.26.35*Petro ȯŋa dėdi ki baŋa seniŋle ölmek lâzım olursa da seni inkâr ėtmem • cümle telâmîz dahi böyle dėdiler 
MAT.26.36*o zamân Hazret-i ʿİsâ onlar ile Getsemânî nâm bir kariyeye geldi ve telâmîze dėdi ki ben oraya varıp namâz kılıncaya dek siz bunda oturuŋ 
MAT.26.37*ve Petroyu hem Zebedonuŋ iki oğullarını bile alıp mahzûn ve ziyâdesi ile müteʾellim olmağa başladı 
MAT.26.38*o zamân Hazret-i ʿİsâ onlara dėdi ki benim cânım ziyâdesi ile mahzûndur tâ ölüme dek • burada duruŋ ve benim ile uyanık oluŋ 
MAT.26.39*ve biraz ilerỉ varıp koyun düşdü de duʿâ ėdip dėdi ki ėy Babam mümkin ise bu kâse benden geçsin nihâyet benim istediḡim gibi olmasın illâ istediḡiŋ gibi olsun 
MAT.26.40*ȯndan telâmîze gelip onları uyur buldu ve Petroya dėdi ki böyle mi benim ile bir sâʿat uyanık olmağa kâdir deḡil idiŋiz 
MAT.26.41*uyanık oluŋ ve namâz kılıŋ ki vesveseye düşmeye siz zîrâ rûh hâzır ammâ cesed zaʿyıfdır 
MAT.26.42*tekrâr ikinci kerre vardı da duʿâ ėdip dėdi ki Babam eḡer mümkin deḡil ise ki kâse ben ȯnủ içmeyince benden geçe murâd-ı şerîfiŋ olsun 
MAT.26.43*ȯndan tekrâr gelip onları uyur buldu zîrâ gözleri ağırlanmış idi 
MAT.26.44*ve onları bırağıp tekrâr gitdi de üçüncü kerre namâz kılıp hemân bu sözleri söyledi 
MAT.26.45*o zamân telâmîzine gelip onlara dėdi ki şimden soŋra uyuyuŋ ve râhat oluŋ • işte ol sâʿat yaklaşdı da İbnü'l-İnsân günâhkârlarıŋ eline vėrilir 
MAT.26.46*kalkıŋ gidelim zîrâ işte beni ele vėren yakındır 
MAT.26.47*ve o dahi söyler iken işte onikiden biri olan Yahûdâ geldi ve baş imâmlardan hem kavmiŋ şeyhleriŋ tarafından kılıclar ve sopalar ile ʿazîm bölük de bile idi 
MAT.26.48*ve ol ȯnủ ele vėren onlara bir nişân vėrip kimi ki öpersem tutuŋ dėdi 
MAT.26.49*ve teziye Hazret-i ʿİsâya yanaşıp ȯŋa hoş bulduk ėy muʿallim diyẻ ȯnủ öpdü 
MAT.26.50*Hazret-i ʿİsâ dahi dėdi ki ėy dostum neye geldiŋ • o zamân ol kimseler Hazret-i ʿİsâya yanaşıp üzerine ellerini saldılar da ȯnủ tutdular 
MAT.26.51*ve işte Hazret-i ʿİsâ ile olanlardan biri eli uzadıp kılıcını çıkardı ve baş imâmıŋ hizmetkârını urup da kulağını kesdi 
MAT.26.52*o zamân Hazret-i ʿİsâ ȯŋa kılıcıŋı yerine ko dėdi zîrâ her kim kılıca yapışırsa kılıc ile helâk olacakdır 
MAT.26.53*sanırmısın ki ben Babama yalvarmağa kâdir deḡilim ki baŋa buraya oniki rebavâtları meleklerden ziyâde ihzâr ėderdi 
MAT.26.54*ammâ kitâb nice itmâm olurdu ki böyle olmak gerekdir der 
MAT.26.55*ol sâʿatde Hazret-i ʿİsâ cemʿiyyete dėdi ki siz beni tutmağa hırsız üzerine gibi kılıclar ve sopalar ile çıkdıŋız • ben bütün gün yanıŋızda heykelde taʿlîm ėdip oturur idim de beni tutmadıŋız 
MAT.26.56*ammâ bu cümle ȯnuŋ içỉn vâkiʿ oldu ki enbiyânıŋ kitâbı itmâm ola • o zamân cümle telâmîz ȯnủ bırağıp kaçdılar 
MAT.26.57*bu kez Hazret-i ʿİsâyı tutan kimseler baş imâm Kayâfaya götürdüler ki orada kâtibler ve şeyhler cemʿ oldular idi 
MAT.26.58*Petro dahi ırakdan tâ baş imâmıŋ havlîsine varıncaya dek giderdi ve içerỉ girip soŋunu göreyim diyẻ ʿasker ile oturdu 
MAT.26.59*ve baş imâmlar hem şeyhler ve cümle mahfil Hazret-i ʿİsâyı öldürtmek içỉn bir yalan şâhidliḡi ararlar idi 
MAT.26.60*ammâ hîç bulamazlar idi • eḡerçi çok yalan şâhidleri yaklaşdılar idi ise de bulamadılar • ammâ ʿâkıbet iki yalan şâhid gelip 
MAT.26.61*dėdiler ki bu âdam ben heykel-ullâhı bozmağa ve üç günüŋ içinde tekrâr yapmağa kâdirim dėdi 
MAT.26.62*o zamân baş imâm kalkıp ȯŋa dėdi ki cevâb vėrmez{mi}sin • bunlar seniŋ üzeriŋe ne şâhidlik ėderler 
MAT.26.63*ammâ Hazret-i ʿİsâ sükut ėderdi ve baş imâm ȯŋa tekrâr dėdi ki saŋa Hayy Allâh ând vėririm ki İbn-Ullâh el-Mesîh senmisin bize deyivėresin 
MAT.26.64*Hazret-i ʿİsâ dahi ȯŋa sen söylediŋ dėdi • belki size derim ki bundan soŋra İbnü'l-İnsânıŋ Kâdir Allâhıŋ sağında oturduğunu ve göḡüŋ bulutları üzerinde geldiḡini göresiz 
MAT.26.65*o zamân baş imâm esvâbını yırtıp dėdi ki küfür söyledi bize şâhidler ne lâzım • işte hâlâ siz ȯnuŋ küfrünü işitdiŋiz 
MAT.26.66*ne dersiŋiz • onlar dahi cevâb vėrip katle vâcibdir dėdiler 
MAT.26.67*o zamân yüzüne tükürdüler ve ȯŋa tabancalar çaldılar • ġayrılar dahi ȯŋa deḡenekler ile urup 
MAT.26.68*ya Mesîh seni kim urdu bilecek ol dėrler idi 
MAT.26.69*Petro ise havlîniŋ taşrasında otururdu • bir halâyık ȯŋa yanaşıp sen de Celîleli ʿİsâ ile idiŋ dėdi 
MAT.26.70*ammâ o hepisiniŋ öŋünde inkâr ėdip ne dersin ben bilmem dėdi 
MAT.26.71*ve o kapᵼ öŋüne çıkdığı zamân bir ġayrı halâyık ȯnủ gördü ve orada olanlara bu da Nazîrî ʿİsâ ile bile idi dėdi 
MAT.26.72*ammâ o tekrâr yemîn ile inkâr ėdip ben ol âdamı bilmem dėdi 
MAT.26.73*ve bir azdan soŋra hâzır olanlar yanaşıp Petroya gerçek sen de onlardansın zîrâ söyleyişiŋden bellidir dėdiler 
MAT.26.74*o zamân kendỉye bed duʿâ ve yemîn ėtmeḡe başlayıp ben ol âdamı bilmem dėdi de ol ânda huros ötdü 
MAT.26.75*Petronuŋ dahi Hazret-i ʿİsânıŋ kelâmı hâtırına geldi ki ȯŋa huros ötmezden evvel beni üç kerre inkâr ėdeceksin dėdi idi pes çıkıp bangır ağladı ∞ 
MAT.27.1*Ondan sabâh olunca cümle baş imâmlar ve kavmiŋ şeyhleri Hazret-i ʿİsâyı öldürtmek içỉn müşâvere eylediler 
MAT.27.2*ve ȯnủ bağlayıp götürdüler de Pontiyo Pilato nâm pâsâya teslîm eylediler 
MAT.27.3*o zamân ȯnủ ele vėren Yahûdâ görüp ki müdân oldu peşîmân iken ol otuz sükl gümüşü baş imâmlara ve şeyhlere gėrỉ vėrdi 
MAT.27.4*ve ben günâh ėtdim ki suçsuz kanı ele vėrdim dėdi ammâ onlar ne ʿalâkamız var sen bilirsin dėdiler 
MAT.27.5*ol dahi gümüş şüklleri heykelde bırakıp çekildi ve varıp kendỉyi boğdu 
MAT.27.6*baş imâmlar ise ol gümüşü alıp dėdiler ki onları heykeliŋ hazînesine komak câʾiz deḡildir zîrâ kan bahâsıdır 
MAT.27.7*ve müşâvere ėdip onlarıŋ ile ġarîblere mezârlık olmak içỉn çömlekci tarlasını satᵼn aldılar 
MAT.27.8*ȯnuŋ içỉn ol tarlaya tâ bugüne dek Hakl üd-Dam dėnildi 
MAT.27.9*o zamân nebîniŋ söylediḡi itmâm oldu çün dėdi ki Ve otuz sükl gümüşü ki bahâya kesileniŋ kıymeti aldılar ki benî İsrâʾîlden bahâya kesildi 
MAT.27.10*ve Rabb Teʿâlâ saŋa emr ėtdiḡi gibi onları çömlekci tarlası içỉn vėrdiler 
MAT.27.11*bu kez Hazret-i ʿİsâ pâşânıŋ öŋünde ihzâr olundu • pâşâ dahi ȯŋa sorup Melikü'l-Yahûdâ senmisin dėdi • Hazret-i ʿİsâ dahi ȯŋa sen söylediŋ dėdi 
MAT.27.12*ve baş imâmlardan hem şeyhlerden kovlanır iken hîç cevâb vėrmedi 
MAT.27.13*o zamân Pilato ȯŋa dėdi ki üzeriŋe nelere şâhidlik ėderler işitmezmisin 
MAT.27.14*ammâ o hîç cevâb vėrmedi şöyle ki pâşâ hayrân oldu 
MAT.27.15*bu kez pâşânıŋ ʿâdeti idi ki her bayrâm halka istedikleri bir mahbûsu âzâd ėderdi 
MAT.27.16*ve o zamân Barabbâ adlı onlarıŋ bir nâmdâr mahbûsu var idi 
MAT.27.17*pes onlar cemʿ olup Pilato onlara dėdi ki kanġısını iştersiŋiz ki size salıvėreyim Barabbâyı mı yohsa Mesîh dėdikleri ʿİsâyı mı 
MAT.27.18*zîrâ o bilirdi ki ȯnủ hasedden ele vėrdiler idi 
MAT.27.19*o dîvânda oturur iken ȯnuŋ ʿavratı gönderdi ki ȯŋa diyeler ol sâdık ile işiŋ olmasın zîrâ ben ȯnuŋ içỉn bu gėce düşümde çok sitem çekdim 
MAT.27.20*ammâ baş imâmlar ve şeyhler cemʿiyyetlere öḡüt vėrirlerdi ki Barabbâyı isteyeler ve Hazret-i ʿİsâyı öldüreler 
MAT.27.21*pâşâ dahi onlara tekrâr dėdi ki ikisinden kanġısını istersiŋiz size salıvėreyim • onlar dahi Barabbâyı dėdiler 
MAT.27.22*Pilato onlara dėdi ki yâ Mesîh dėdikleri ʿİsâyı ne eyleyeyim • cümlesi hâça asılsın dėdiler 
MAT.27.23*pâşâ da dėdi ki ammâ ne kemlik eyledi • onlar ise dahi ziyâde çağrışıp hâça asılsın derler idi 
MAT.27.24*Pilato dahi görüp ki fâʾide ėtmez illâ ġulġule dahi büyük oluyor halkıŋ huzûrunda su alıp ellerini yudu da bu sâdıkıŋ kanından ben berîyim • siz bilirsiŋiz dėdi 
MAT.27.25*ve cümle kavim cevâb vėrip ȯnuŋ kanı üzerimizde ve evlâdımız üzerinde kalsın dėdiler 
MAT.27.26*o zamân onlara Barabbâyı salıvėrdi ve Hazret-i ʿİsâyı deḡenek çaldırdıkdan soŋra hâçlanmağa teslîm eyledi 
MAT.27.27*bu kez pâşânıŋ sarıcaları Hazret-i ʿİsâyı dîvân hâne içine çekip ȯnuŋ çevresinde bütün bölüḡü cemʿ eylediler 
MAT.27.28*ve ȯnủ soyup ȯŋa iskarlat kerekeyi sardılar 
MAT.27.29*ve dikenlerden bir tâc büküp başı üzerine kodular ve sağ eline bir kamış vėrdiler de öŋünde diz çöküp ȯŋa istihzâʾan hoş geldiŋ ėy Melikü'l-Yahûdâ dėrler idi 
MAT.27.30*ȯndan üstüne tükürüp ve kamışı alıp başına çalarlar idi 
MAT.27.31*baʿdehu ȯŋa istihzâ ėtdikden soŋra ol kerekeden soydular ve kendỉ esvâbını gíydirdiler de hâçlamağa götürdüler 
MAT.27.32*ve çıkdığı zamân Simʿun nâm bir Kireynâlıyı buldular da ȯŋa Hazret-i ʿİsânıŋ hâçını götürmeḡe ânkâriyyaya tutdular 
MAT.27.33*ve Câcala yaʿnî cemceme dėdikleri yere gelip 
MAT.27.34*ȯŋa öd ile karışmış sirkeyi içirdiler ammâ o tatdığı gibi içmek istemedi 
MAT.27.35*ȯndan ȯnủ hâçladıkdan soŋra esvâbını kurʿayı atarak paylaşdılar tâ kim nebîniŋ dėdiḡi itmâm ola mâbeynlerinde esvâbımı paylaşdılar ve kaftânım üzerine kurʿayı atdılar 
MAT.27.36*ȯndan otura varıp ȯŋa orada beklerler idi 
MAT.27.37*hem başı üzerinde cürüm nâmeyi kodular yaʿnî Melikü'l-Yahûdâ ʿİsâ budur 
MAT.27.38*o zamân bilesince iki hırsız da biri sağında ve biri solunda hâçlandılar 
MAT.27.39*ve yanında geçenler ȯŋa söḡerlerdi ve başlarını salıp 
MAT.27.40*dėrlerdi ki sen ki heykeli bozarsın ve üç günde tekrâr yaparsın kendỉŋi kurtar • eḡer İbn-Ullâh iseŋ hâçdan aşağa in 
MAT.27.41*baş imâmlar dahi kâtibler ve şeyhler ve Ferizzîler ile kezalik istihzâ ėdip dėrlerdi ki 
MAT.27.42*o ġayrıları kurtardı da kendỉyi kurtarmağa kâdir deḡildir • eḡer Melik-i İsrâʾîl ise hâlâ hâçdan aşağa insin de ȯŋa îmân getirelim 
MAT.27.43*ve Allâha dayandı • şimdi makbûlü ise ȯnủ kurtarsın zîrâ ben İbn-Ullâhım dėdi 
MAT.27.44*bunủ bile hâçlanmış hırsızlar da ȯnuŋ yüzüne ururlar idi 
MAT.27.45*ve altı sâʿatden soŋra tâ dokuz sâʿate dek bütün yer üzerinde karaŋlık oldu 
MAT.27.46*ve dokuz sâʿate yakın Hazret-i ʿİsâ pek âvâz ile çığırıp Elî Elî lima sabahtanî yaʿnî İlâhî İlâhî niçỉn beni terk eylediŋ dėdi 
MAT.27.47*ve hâzırlardan baʿzısı bunủ işidip bu Eliyâyı çığırır dėdiler 
MAT.27.48*ve fi'l-hâl onlarıŋ biri seḡirdip ve bir sünger aldı da sirke ile doldurdu ve bir kamışa koyup ȯŋa içmeḡe sundu 
MAT.27.49*ġayrılar ise dursun bakalım • Eliyâ ȯnủ kurtarmağa gelir mi dėrler idi 
MAT.27.50*bu kez Hazret-i ʿİsâ tekrâr pek âvâz ile çığırıp rûhu teslîm eyledi 
MAT.27.51*ve işte heykeliŋ perdesi başdan aşağa dek iki pâre oldu ve yer deprendi hem taşlar çatladılar 
MAT.27.52*ve makbereler açıldı da niçe rekûd ėden kadîsleriŋ cesedleri inşâr oldular 
MAT.27.53*hem Hazret-i ʿİsânıŋ ikâmetinden soŋra makberelerden çıkıp ve Kuds-i Şerîfe girdiler de çok kimselere göründüler 
MAT.27.54*bu kez yüzbaşı ve bile olanlar Hazret-i ʿİsâyı bekler iken zelzeleyi ve vâkiʿ olan şeyleri görüp pek korkdular ve hakkan ki bu İbn-Ullâh idi dėdiler 
MAT.27.55*ve orada niçe ʿavratlar var idi ki uzakdan gözedip ve Celîleden Hazret-i ʿİsâya uyup ȯŋa hizmet ėderler idi 
MAT.27.56*ve Maġdalâniyye Meryem hem Yaʿkûbuŋ ve Yosēniŋ anası diḡer Meryem hem Zebedo oğullarınıŋ anası diḡer Meryem aralarında idiler 
MAT.27.57*ȯndan ahşâma yakın Yûsuf nâm bir zengîn kimesne ki ol dahi Hazret-i ʿİsânıŋ sâkirdi idi Râmâtdan geldi 
MAT.27.58*bu Pilatoya gelip Hazret-i ʿİsânıŋ tenini istedi • o zamân Pilato emr eyledi ki ȯŋa teni teslîm oluna 
MAT.27.59*Yûsuf dahi tenini alıp ȯnủ bir pâk ketene sardı 
MAT.27.60*ve ȯnủ kendỉniŋ kayada kesdirdiḡi makberesinde kodu da makbereniŋ ağzına bir büyük taş yuvarladıkdan soŋra gitdi 
MAT.27.61*bu kez Maġdalâniyye Meryem ve diḡer Meryem de onda iken makbereniŋ karşᵼsında otururlar idi 
MAT.27.62*ve cumʿa irtesi baş imâmlar ve Ferizzîler Pilatonuŋ yanına cemʿ olup 
MAT.27.63*dėdiler ki efendi hâtırımızdadır ki ol müzill dahi sağ iken ben üç günden soŋra dirilirim dėdi idi 
MAT.27.64*pes emr eyle ki makbere tâ üçüncü güne dek bir-hoş beklene tâ kim ȯnuŋ telâmîzi gėcede gelip ȯnủ uğurlamayalar ve halka o ölülerden dirilmişdir dėmeyeler de soŋraki hîle evvelkiden beter ola 
MAT.27.65*ammâ Pilato onlara dėdi ki bekçiler siziŋdir • varıŋ ȯnủ bildiḡiŋiz gibi beklediŋ 
MAT.27.66*pes onlar varıp makbereyi bekletdiler ve bekçilerden mâʿadâ taşı mühürlediler ∞ 
MAT.28.1*Bu kez hafta tamâm olunca hafta başınıŋ günü ağarır iken Maġdalâniyye Meryem ve diḡer Meryem makbereyi görmeḡe geldiler idi 
MAT.28.2*ve işte bir ʿazîm zelzele oldu zîrâ Rabbiŋ bir meleḡi gökden inip geldi de makbereniŋ ağzından taşı yuvarlaydı ve üzerinde oturdu 
MAT.28.3*çehresi yalabık hem esvâbı kar gibi beyâz idi 
MAT.28.4*ve ȯnuŋ korkusundan bekçiler ditreşirler idi hem meyyitlere beŋzer oldular 
MAT.28.5*ammâ melek ʿavratlara işâret ėdip onlara siz korkmaŋ dėdi zîrâ ben bilirim ki maslûb olan Hazret-i ʿİsâyı ararsıŋız 
MAT.28.6*o ise bunda deḡil zîrâ o kendỉ dėdiḡi gibi ihyâ oldu • geliŋ Rabbiŋ yatdığı yerini görüŋ 
MAT.28.7*ve teziye varıŋ da ȯnuŋ telâmîzine deyivėriŋ ki ölülerden ihyâ olmuşdur ve işte o sizden evvel Celîleye gider • orada ȯnủ göresiz • işte ben size dedim 
MAT.28.8*pes onlar teziye korku ve ʿazîm sürur ile makbereden çıkıp telâmîzine haber ėtmeḡe seḡirtdiler 
MAT.28.9*ve {bunủ telâmîzine iʿlâm ėtmeḡe giderler iken} işte Hazret-i ʿİsâ onlara karşᵼ gelip selâm size dėdi • onlar da yanaşıp ayaklarına sarılıp da ȯŋa secde eylediler 
MAT.28.10*o zamân Hazret-i ʿİsâ onlara korkmaŋ dėdi • varıŋ • karındaşlarıma söyleyiŋ ki Celîleye varalar da beni orada göreler 
MAT.28.11*ve onlar gider iken işte bekçilerden baʿzısı şehre gelip cümle vâkiʿ olan nesneleri baş imâmlara hikâyet eylediler 
MAT.28.12*onlar dahi şeyhler ile cemʿ olup ve müşâvere ėdip sarıcalara vâfir akçe vėrdiler 
MAT.28.13*ve dėdiler ki deyiŋ ki ȯnuŋ telâmîzi gėcede biz uyur iken gelip ȯnủ uğurladılar 
MAT.28.14*ve eḡer bu nesne pâşânıŋ kulaklarına deḡerse biz ȯnủ kâʾîl ėdelim de size amân ola 
MAT.28.15*onlar dahi akçeyi alıp onlara öḡretdikleri gibi ėtdiler ve ol kelâm Yahûdîlerde tâ bugüne dek şâyiʿ olmuşdur 
MAT.28.16*onbir telâmîz ise Celîleye Hazret-i ʿİsâ onlara emr ėtdiḡi dağa gitdiler 
MAT.28.17*ve ȯnủ gördükleri gibi ȯŋa secde kıldılar ammâ baʿzısı şübhelendiler 
MAT.28.18*ve Hazret-i ʿİsâ onlara yanaşıp onlar ile söyleşip baŋa gökde ve yerde her saltanat vėrildi dėdi 
MAT.28.19*pes varıŋ ve cümle kavimlere taʿlîm ėdip onları Baba ve Oğul ve Rûhü'l-Kudsüŋ ismi ile taʿmîd eyleyiŋ 
MAT.28.20*ve onlara ben size vasiyyet ėtdiḡim cümle nesneleri gözetmeḡe öḡrediŋ ve işte ben tâ ʿâlemiŋ inkızâsına dek siziŋleyim âmîn ∞ (Mâkabl + Ali Bey'in parafı) 
MRK.0.0*Hazret-i ʿİsâ el-Mesîhiŋ İncîl-i Şerîfi Markonuŋ kavlince
MRK.1.1*İbn-Ullâh Hazret-i ʿİsâ el-Mesîhiŋ İncîl-i Serîfiniŋ ibtidâsı 
MRK.1.2*enbiyâ kitâbında mastûr olduğu üzere yaʿnî Ben seniŋ dîdârıŋ öŋünde bir meleḡi gönderirim ki öŋünde yoluŋu düze 
MRK.1.3*beriyyede nidâ ėden kimesneniŋ âvâzı var ki Rabbiŋ yolunu düzediŋ sebîllerini doğrulduŋ der 
MRK.1.4*Yuhannâ beriyyede taʿammüd ėderdi ve günâh mağfireti içỉn tevbeniŋ taʿammüdünü vaʿz ėderdi 
MRK.1.5*ve cümle Yahûdâ vilâyeti hem Kuds-i Şerîfliler ȯŋa çıkarlar idi de günâhlarına iʿtirâf ėdip hepisi Yârden ırmağında taʿammüd olunurlar idi 
MRK.1.6*ve Yuhannâ deve tüyünden esvâb gíyerdi bellerinde ise kayış kuşağı var idi ve çekirgeleri hem yabân balını yer idi 
MRK.1.7*ve vaʿz ėderken der idi ki Benim ardımca benden kuvvetli kimesne gelir ki ben eḡilip filârınıŋ bağlarını çözmeḡe lâyık deḡilim 
MRK.1.8*ben sizi su ile taʿammüd eyledim ammâ o sizi Rûhü'l-Kudüs ile taʿammüd ėdecekdir 
MRK.1.9*ve ol günlerde vâkiʿ oldu ki Hazret-i ʿİsâ Celîlde olan Nazâretden geldi de Yuhannâdan Yârden suyundan müteʿammid oldu 
MRK.1.10*ve fi'l-hâl sudan çıkar iken gökleriŋ yarılıp ve üzerine göḡercin şeklinde Rûhu iner gördü 
MRK.1.11*ve gökden bir âvâz gelip Sen benim Sevgỉli Oğlumsun ki ben ondan râzıyım dėdi 
MRK.1.12*ve ʿakabince Rûh ȯnủ beriyyeye saldı 
MRK.1.13*ve orada beriyyede kırk gün olup Şeytân ȯnủ imtihân ėderdi ve vuhûş ile olur idi de melekler ȯŋa hizmet ėderler idi 
MRK.1.14*bu kez Yuhannâ zindâna bırakıldıkdan soŋra Hazret-i ʿİsâ Celîleye gelip melekût-ullâhıŋ İncîlini nidâ ėderdi 
MRK.1.15*ve Vakit tamâm oldu hem melekût-ullâh yakındır tevbe ėdiŋ ve İncîle îmân getiriŋ der idi 
MRK.1.16*ȯndan Celîle deŋiziniŋ yalısında gezer iken Simʿunu ve ȯnuŋ karındaşı Ândriyayı gördü ki deŋize ağını bırakırlar idi zîrâ balıkcılar idiler 
MRK.1.17*ve Hazret-i ʿİsâ onlara dėdi ki geliŋ baŋa uyuŋ da ben sizi âdam avlayıcılar ėdeyim 
MRK.1.18*onlar dahi teziye ağlarını bırağıp ȯŋa uydular 
MRK.1.19*oradan biraz ilerỉ geçip Zebedo oğlu Yaʿkûbu ve karındaşı Yuhannâyı gördü ki kayıcakda ağlarını meremmet ėderlerdi 
MRK.1.20*ve teziye onları çığırdı • onlar dahi babaları Zebedoyu işçiler ile kayıcakda bırakıp ȯŋa uydular 
MRK.1.21*ve Kefarnahûma girdiler de teziye Hazret-i ʿİsâ sebt gününde kenîsaya girip taʿlîm eyledi 
MRK.1.22*ve halk ȯnuŋ taʿlîmine taʿaccüb ėderdi zîrâ o onlara kâtibler gibi deḡil illâ hükûmet sâhibi gibi taʿlîm ėderdi 
MRK.1.23*ve kenîsada nâpâk rûhlu âdam var idi ki pek haykırıp 
MRK.1.24*dėdi ki vâh ėy ʿİsâʾ-i Nazîrî seniŋle bizim aramızda ne var • sen bizi helâk ėtmeḡe mi geldiŋ • ben seni bilirim ki Allâhıŋ Kuddûsüsün 
MRK.1.25*ammâ Hazret-i ʿİsâ ȯnủ âzârlayıp diliŋi tut ve ondan çık dėdi 
MRK.1.26*rûh-ı nâpâk dahi ȯnủ yırtıp ve ʿazîm âvâz ile haykırıp ondan çıkdı 
MRK.1.27*ve cümlesi şaşdılar şöyle ki birbirine suʾâl ėdip nedir bu ne âsıl yeŋi taʿlîmdir bu dėrler idi ki o hükûmet ile rûh-ı nâpâklara bile emr ėder de ȯŋa itâʿat ėderler 
MRK.1.28*ve ȯnuŋ haberi teziye Celîleniŋ etrâfında olan bütün nâhiyeye yürüdü 
MRK.1.29*ve kenîsadan çıkdıklarından soŋra Yaʿkûb ve Yuhannâ ile Simʿun ve Ândriyanıŋ evine vardılar 
MRK.1.30*ve Simʿunuŋ kayın anası derleme hasteliḡinden döşekde yatırdı da onlar ȯŋa teziye söylediler 
MRK.1.31*ol dahi yanaşıp ve ȯnuŋ eline yapışıp ȯnủ kaldırdı ve derleme ȯnủ bırakdı da onlara hizmet ėderdi 
MRK.1.32*ȯndan âhşâm üzere güneş batır iken ȯŋa cümle hoş olmayanları ve cinnlileri getirdiler 
MRK.1.33*ve bütün şehir kapᵼya yığıldı 
MRK.1.34*ol dahi envâʿ-i marazlara mübtelâ olan çok kimseleri sağaltdı ve niçe cinnleri kovdu ve cinnlere söylemeḡe icâzet vėrmezdi zîrâ kim olduğunu bilirler idi 
MRK.1.35*ȯndan sabâh dahi gėce karaŋlık iken Hazret-i ʿİsâ kalkıp bir hâlî yere gitdi de orada namâz kıldı 
MRK.1.36*Simʿun dahi ve ȯnuŋla bile olanlar ardınca gitdiler 
MRK.1.37*ve ȯnủ bulup ȯŋa hepisi seni arar dėdiler 
MRK.1.38*ol dahi onlara dėdi ki gel yakın kasabalara varalım ki onda da vaʿz eyleyeyim zîrâ ben bunuŋ içỉn çıkageldim 
MRK.1.39*pes varıp bütün Celîlede onlarıŋ kenîsalarında vaʿz eylerdi ve cinnleri kovardı 
MRK.1.40*ve bir ebras ȯŋa yalvarmağa gelip öŋünde diz çökdü ve isterseŋ beni arıtmağa kâdirsin dėdi 
MRK.1.41*Hazret-i ʿİsâ dahi terahhum ėdip el uzatdı da ȯŋa dokundu ve ȯŋa nola isterim arın dėdi 
MRK.1.42*bunủ dėdiḡi gibi bers ondan ayrıldı da arındı 
MRK.1.43*ve Hazret-i ʿİsâ ȯŋa pek nehy ėtdikden soŋra ȯnủ teziye gönderip 
MRK.1.44*dėdi ki sakın bunủ kimseye söylemeyesin illâ var kendỉŋi imâma göster ve onlara şehâdet olsun diyẻ tathîriŋ içỉn Mûsânıŋ emr eylediḡi şeyleri takrîb eyle 
MRK.1.45*o ise çıkdığı gibi kıssayı söylemeḡe ve pek şâyiʿ ėtmeḡe başladı şöyle ki Hazret-i ʿİsâ artᵼk âşikâre şehre girmedi ancak taşrada yâbân yerlerde olurdu da her yerden ȯŋa halk gelirdi ∞ 
MRK.2.1*Ve bir kaç günden soŋra Kefarnahûma girdi de evde olduğundan halka haber olundu 
MRK.2.2*ve fi'l-hâl çok âdam irkildi şöyle ki kapᵼ yanında olan yerlerde bile sığmazlardı • ol dahi onlara Kelâm-Ullâhı öḡredirdi 
MRK.2.3*o zamân ȯŋa dört kişiden götürülen bir meflûcu getirir baʿzı âdamlar geldiler 
MRK.2.4*ve izdihâmdan yanaşmaka kâbil deḡil iken Hazret-i ʿİsânıŋ olduğu mekânıŋ damını açdılar ve ȯnủ deldikden soŋra meflûcu yatdığı firâşı indirdiler 
MRK.2.5*Hazret-i ʿİsâ dahi onlarıŋ iʿtikâdını görüp meflûca dėdi ki ėy oğlum günâhlarıŋ saŋa ʿafv olundu 
MRK.2.6*bu kez kâtiblerden baʿzısı orada oturup kalblerinde fikr ėderler idi ki 
MRK.2.7*naʿceb bu kişi böyle küfür söyler • Yalıŋız Allâhdan ġayrı günâhı kim ʿafv ėdebilir 
MRK.2.8*Hazret-i ʿİsâ dahi teziye kendỉ rûhu ile duyup ki aralarında böyle fikr ėderler idi onlara dėdi ki niçỉn bu nesneleri kalbleriŋizde fikr ėdersiŋiz 
MRK.2.9*(8) kanġısı kolaydır meflûca günâhlarıŋ ʿafv olundu dėmek yohsa kalk ve firâşıŋı kaldır da gez dėmek mi 
MRK.2.10*pes tâ ki İbnü'l-İnsânıŋ yerde günâhları ʿafv ėtmeḡe hükmü var idiḡini bilesiz 
MRK.2.11*meflûca ben saŋa derim kalk ve firâşıŋı al da eviŋe git dėdi 
MRK.2.12*ol dahi kalkıp firâşını sırtına alıp hepisiniŋ huzûrunda çıkdı şöyle ki cümlesi hayrân olup Allâh Teʿâlâya hamd ü senâ eyleyip ʿumrâ böyle nesne görmedik dėdiler 
MRK.2.13*ȯndan soŋra Hazret-i ʿİsâ tekrâr deŋiz yalısına çıkdı ve cemîʿ kesret-i halk ȯŋa gelirdi de o onlara tâʿlîm ėderdi 
MRK.2.14*ve geçerken Âlfavoʾ oğlu Levîyi gördü ki gümrük sandᵼğı yanında oturur idi ve ȯŋa ardımca gel dėdi • o dahi kalkıp ardınca gitdi 
MRK.2.15*ve oldu ki Hazret-i ʿİsâ ȯnuŋ evinde meclis ėderken niçe gümrükcüler ve günâhkârlar dahi Hazret-i ʿİsâ ve telâmîzi ile meclisde idiler zîrâ tevâbiʿi çok idi 
MRK.2.16*ve kâtibler hem Ferîzzîler ȯnuŋ gümrükçüler ve günâhkârlar ile yediḡini görüp telâmîzine naʿceb gümrükçüler ve günâhkârlar ile yeyip içer dėdiler 
MRK.2.17*Hazret-i ʿİsâ bunủ işidip onlara dėdi ki tendürüstler hekîme muhtâc deḡiller illâ hastalar muhtâcdır • ben sâdıkları tevbeye daʿvet ėtmeḡe gelmedim illâ günâhkârları 
MRK.2.18*bu kez Yuhannânıŋ ve Ferîzzîleriŋ mürîdleri oruclu idiler de Hazret-i ʿİsâya gelip ȯŋa dėdiler ki Yuhannânıŋ ve Ferîzzîleriŋ mürîdleri niçỉn oruc tutarlar da seniŋ telâmîziŋ tutmazlar 
MRK.2.19*Hazret-i ʿİsâ dahi onlara dėdi ki düḡüncüler güyegű onlarıŋ ile iken oruc tutabilirler mi • mâdemki güyegű onlarıŋ iledir oruc tutamazlar 
MRK.2.20*ammâ günler gele ki güyegű onlardan alına da ol günlerde oruc tutalar 
MRK.2.21*ve hîç kimse eski esvâb üzerine yeŋi çûkanıŋ pârçasını dikmez yohsa ol yeŋi yama eskiden koparır da yırtık dahi beter olur 
MRK.2.22*ve kezalik yeŋi bâdeyi eski tulumlara kimse komaz ve illâ yeŋi bâde tulumları çatladır da bâde dökülür ve tulumlar bozulur belki yeŋi bâdeyi yeŋi tulumlara komak gerekdir 
MRK.2.23*ve oldu ki sebt gününde ekinlerde gezer idi de telâmîzi gezerek başakları koparmağa başladılar 
MRK.2.24*ve Ferîzzîler ȯŋa dėdiler ki bak onlar niçỉn sebt gününde câʾiz olmayan nesneleri işlerler 
MRK.2.25*ol dahi onlara dėdi ki Dâvûduŋ ėtdiḡini okumadıŋız mı ki o ve bile olanlar zarûretden ve aç iken 
MRK.2.26*nice ki baş imâm Abiyâtârıŋ zamânında beyt-ullâha girip ol vücuh etmeklerini yedi ki onları imâmlardan ġayrıya yemek câʾiz deḡil idi hem bile olanlara da vėrdi 
MRK.2.27*ȯndan onlara sebt günü Âdem içỉn yapıldı • Âdem sebt günü içỉn yapılmadı dėdi 
MRK.2.28*imdi İbnü'l-İnsân sebt gününüŋ de rabbidir ∞ 
MRK.3.1*Ondan tekrâr kenîsaya girdi de orada eli kurumuş bir âdam var idi 
MRK.3.2*onlar dahi ȯnủ kovlamak içỉn bakalım ȯŋa sebt gününde şifâ ėder mi diyẻ gözedirler idi 
MRK.3.3*ol ise eli kuru olan âdama ortaya kalk dėdi 
MRK.3.4*ȯndan onlara dėdi ki sebt gününde íylik ėtmek mi yohsa kemlik ėtmek mi bir kişiyi kurtarmak mı yohsa öldürmek mi câʾiz ammâ onlar sükut ėderler idi 
MRK.3.5*o zamân onlara çep çevrede hışmî bakış ėdip ve kalbleri pek olduğundan elem çekip ol âdama eliŋi uzat dėdi • ol dahi uzatdı da ȯnuŋ eli öbűr el gibi sağ oldu 
MRK.3.6*ve Ferîzzîler çıkıp teziye Herodîler ile ȯŋủ nice öldürelim diyẻ üzerine müşâvere ėtdiler 
MRK.3.7*ammâ Hazret-i ʿİsâ telâmîzi ile deŋize doğru intılâk eyledi ve ʿazîm kesret-i halk ȯnuŋ ardınca gitdiler Celîleden hem Yahûdâ vilâyetinden 
MRK.3.8*ve Kuds-i Şerîfden hem Edomdan ve Yârdeniŋ ötesinden ve Sûr ve Saydânıŋ etrâfından ʿazîm kesret-i halk ȯnuŋ neler ėtdiḡini işidip ȯŋa geldiler 
MRK.3.9*ve o kendỉ telâmîzine dėdi ki kesret-i halk içỉn yanında dâʾimâ bir kayıcak ola tâ ki ȯnủ basmayalar 
MRK.3.10*zîrâ niçeleri sağaltdı idi şöyle ki her derdli olan ȯŋa dokunmak içỉn üstüne üşerler idi 
MRK.3.11*ve nâpâk rûhlular ȯnủ gördüḡü zamân öŋüne düşerlerdi ve çığırıp sen İbn-Ullâhsın dėrler idi 
MRK.3.12*ammâ o onları pek âzârlar idi ki ȯnủ izhâr ėtmeyeler 
MRK.3.13*ȯndan dağa çıkdı da istediklerini yanına çığırdı • onlar da yanına vardılar 
MRK.3.14*ol dahi onikiyi nasb eyledi ki bile olalar ve onları tebşîre irsâl eyleye 
MRK.3.15*hem hastalıkları sağaltmak içỉn ve cinnleri kovmak içỉn kudreti ola 
MRK.3.16*evvelki Simʿun idi ki ȯŋa Petro diyẻ dahi ad kodu 
MRK.3.17*ȯndan Zebedo oğlu Yaʿkûb ve Yaʿkûbuŋ karındaşı Yuhannâ ki onlara Boânerges yaʿnî ebnâʾ i'r-raʿd diyẻ ad kodu 
MRK.3.18*ve Ândriya ve Filibbo ve Bârtolomeʾo ve Mâtteʾo ve Tomâ ve Âlfeʾo oğlu Yaʿkûb ve Tâdeʾo ve Siʿmun Kenʿânî 
MRK.3.19*ve Yahûdâ-yı Esharî ki dahi ȯnủ ele vėrdi 
MRK.3.20*ȯndan eve geldiler de tekrâr bir kesret-i halk cemʿ oldu şöyle ki taʿâm yemeḡe bile kâdir deḡiller idi 
MRK.3.21*ve ȯnuŋkiler bunủ işidip ȯnủ tutmağa geldiler zîrâ aklı yâr deḡildir dėrler idi 
MRK.3.22*ammâ Kuds-i Şerîfden inen Ferîzziler baʾâlzebûbu var ve cinn başı ile cinnleri kovar dėrler idi 
MRK.3.23*ol dahi onları yanına çığırıp onlara temsîller ile dėdi ki Şeytân şeytanı nice kovabilir 
MRK.3.24*ve bir memleket mutaşâkkık olduğu zamân dayanmaz 
MRK.3.25*hem bir ev dahi teşâkkuk üzere olursa o dahi bâkî olamaz 
MRK.3.26*böyle Şeytân dahi kendỉ cinsi üzerine kalkıp muşakkık ise ol dahi dayanmaz illâ dükenir 
MRK.3.27*hîç kimse bir kuvvetliniŋ evine girmeḡe ve metâʿını yağmalamağa kâdir olamaz meḡer ȯnủ evvel bağlaya da o zamân evini yağmalaya 
MRK.3.28*hakkan size dėrim ki âdam oğullarına her günâh ve her söyledikleri küfür ʿafv oluna 
MRK.3.29*ammâ her kim Rûhü'l-Kudsüŋ hakkına küfür söylemiş olursa ȯŋa hîç ʿafv olunmaya illâ ebedî ʿikâba vâcib ola 
MRK.3.30*ȯnuŋ içỉn bunủ dėdi ki zîrâ ȯnuŋ rûh-ı nâpâki vardır dėrler idi 
MRK.3.31*pes karındaşları ve anası geldiler de taşrada durup ȯnủ çığırmağa gönderdiler 
MRK.3.32*ve kesret-i halk ȯnuŋ çevresinde otururlar idi de ȯŋa işte anaŋ ve karındaşlarıŋ taşradadır seni arayorlar dėdiler 
MRK.3.33*ammâ o onlara cevâb vėrip anam kim ve karındaşlarım kimlerdir dėdi 
MRK.3.34*ve çevrede oturanlarıŋ dolay yanına bakıp işte anam işte karındaşlarım dėdi 
MRK.3.35*zîrâ her kim Allâh Teʿâlânıŋ murâdını ėdecek olursa karındaşım kız karındaşım ve anam odur ∞ 
MRK.4.1*Ondan tekrâr deŋiz yanında taʿlîm ėtmeḡe başladı da bir ʿazîm kesret-i halk ȯŋa cemʿ oldu şöyle ki bir kayığa binip içinde deŋize oturur idi ve cümle kesret deŋiz yanında karada idi 
MRK.4.2*ve o onlara niçe şeyler temsîller ile taʿlîm ėderdi ve taʿlîminde onlara der idi ki 
MRK.4.3*Diŋleyiŋ işte bir ekinci ekin ekmeḡe çıkdı 
MRK.4.4*ve eker iken oldu ki tohmuŋ bir bölüḡü yoluŋ kenârında düşdü de havâ kuşları gelip ȯnủ yediler 
MRK.4.5*ve bir ġayrısı taşlı yere düşdü ki oranıŋ çokluk toprağı yoğidi ve teziye bitdi zîrâ toprağı deriŋ deḡil idi 
MRK.4.6*ammâ güneş kalkdığı zamân yakıldı ve kökü olmamağla kurudu 
MRK.4.7*ve bir ġayrısı dikenler arasına düşdü de dikenler dahi bitip ȯnủ boğdular da mahsûl vėrmedi 
MRK.4.8*ve bir ġayrısı íyỉ yere düşdü ve kalkmış hem büyümüş mahsûl getirdi ve kimi otuz kimi altmış kimi yüz dâne getirdi 
MRK.4.9*ȯndan onlara işidir kulağı olan diŋlesin dėdi 
MRK.4.10*ve tenhâda olduğu zamân ȯnuŋ çevresinde oniki ile bile olanlar ȯŋa temsîl içỉn suʾâl eylediler 
MRK.4.11*ol dahi onlara dėdi ki melekût-ullâhıŋ sırrını bilmek size vėrildi ammâ taşrada olanlara bu cümle nesneler temsîlât ile söylenir 
MRK.4.12*Tâ kim bir-hoş bakalar ve görmeyeler ve bir-hoş işidip aŋlamayalar ki dönmeyeler de günâhları ʿafv olunmaya 
MRK.4.13*ȯnda onlara dėdi ki siz bu temsîli aŋlamazmısıŋız ya ġayrı temsîlleri nice aŋlayasıŋız 
MRK.4.14*ekinci oldur ki Kelâm-Ullâhı eker 
MRK.4.15*ve yoluŋ kenârında tohmu alan bunlardır ki onlarda Kelâm-Ullâh ekildi de ȯnủ işitdikden soŋra teziye Şeytân gelir ve kalblerinde ekilmiş Kelâm-Ullâhı kopar 
MRK.4.16*ve kezalik taşlı yerlerde tohmu alan bunlardır ki Kelâm-Ullâhı işitdikleri zamân ȯnủ teziye sürur ile kabûl ėderler 
MRK.4.17*ammâ kendỉlerinde kökü yokdur illâ ancak bir zamâna dek dururlar • ȯndan Kelâm-Ullâh içỉn bir musîbet ya ıtrâd gelince fi'l-hâl şek getirirler 
MRK.4.18*ve dikenler arasında tohmu alanlar bunlardır ki Kelâm-Ullâhı diŋlerler 
MRK.4.19*ammâ bu dünyânıŋ eşġâli ve ġınânıŋ hudʿası hem ġayrı şeyleriŋ tamaʿı girip Kelâm-Ullâhı boğarlar da mahsûlsüz olur 
MRK.4.20*ve íyỉ yerde tohmu alanlar ise bunlardır ki Kelâm-Ullâhı diŋlerler ve kabûl ėderler hem mahsûl getirirler kimi otuz kimi altmış ve kimi yüz dâne 
MRK.4.21*hem onlara dėdi ki çırâk ȯnuŋ içỉn mi getirilir ki bir kîle ya bir kirevet altına konula • şamʿdâna konulmak içỉn getirilmez mi 
MRK.4.22*zîrâ hîç mahfî nesne yok ki ʿalenî olmaya ve gizli nesne yokdur ki zuhûra gelmeye 
MRK.4.23*bir kimseniŋ işidir kulağı var ise diŋlesin 
MRK.4.24*hem onlara dėdi ki bakıŋ ne işidirsiŋiz • ne ölçek ile ölçersiŋiz size de ölçűle ve size ki diŋlersiŋiz artıla 
MRK.4.25*zîrâ varlıklıya vėrile ammâ yoklukludan olancası da alına 
MRK.4.26*bundan mâʿadâ dėdi ki melekût-ullâh böyledir ki bir kimse yere tohum bırakır 
MRK.4.27*ve gėce gündüz yatıp kalkar iken tohum filis vėrir hem bilmediḡi hâl ile büyür 
MRK.4.28*zîrâ yer kendỉ kendỉden evvelâ otu ȯndan başağı ȯndan başakda tamâm dâneyi getirir 
MRK.4.29*ve mahsûl olduğu gibi orağı salar zîrâ biçim zamânı geldi 
MRK.4.30*ve dahi der idi ki melekût-ullâhı neye beŋzedelim ya ȯnủ ne temsîle koyalım 
MRK.4.31*o bir hardal dânesine beŋzer ki yere ekilir iken yer üzerinde olan cümle tohumlardan eŋ küççüḡüdür 
MRK.4.32*ammâ ekildikden soŋra büyür ve cümle nebâtâtdan büyük olup ulu dallar getirir şöyle ki havâ kuşları ȯnuŋ gölgesinde yuva yapsalar olur 
MRK.4.33*ve onlara niçe böyle temsîlât ile istimâʿnıŋ kâbiliyyetlerine göre söyledi 
MRK.4.34*hem onlara temsîlsiz söylemedi ammâ tenhâda kendỉ telâmîzine her şeyʾi beyân ėderdi 
MRK.4.35*pes hemēn ol günde âhşâm olunca onlara eş öte yakaya geçelim dėdi 
MRK.4.36*telâmîz dahi kesret-i halkı salıvėrip ȯnủ saltca kayığa aldılar ve ġayrı kayıklar dahi bile idiler 
MRK.4.37*ve bir ʿazîm rüzgâr sağanağı kalkıp dalġaları kayığa basdırırdı şöyle ki kayık dolardı 
MRK.4.38*o ise kîçde iken yüz yasdığı üzerinde uyurdu • onlar dahi ȯnủ uyandırıp ȯŋa yâ muʿallim helâk oluyoruz da seniŋ eksiḡiŋ deḡil dėdiler 
MRK.4.39*ol dahi uyanıp rüzgârı âzârdı ve deryâya sus epsem ol dėdi • rüzgâr dahi sâkin olup bir ʿazîm limânlık oldu 
MRK.4.40*ȯndan onlara dėdi ki niçỉn böyle korkaksıŋız • naʿceb îmânıŋız yokdur 
MRK.4.41*onlar da pek cezaʿ ü fezaʿ çekdiler ve birbirine kimdir bu ki ȯŋa rüzgâr hem deryâ itâʿat ėderler dėdiler ∞ 
MRK.5.1*Ondan öte yakaya Ġadârânî semtine geldiler 
MRK.5.2*ve Hazret-i ʿİsâ kayıkdan çıkdığı gibi ȯŋa nâpâk rûhlu kimesne mezârlıkdan çıkıp râst geldi 
MRK.5.3*ki ȯnuŋ mekânı mezârlık arasında idi ve kimse ȯnủ zincîrler ile bile bağlı tutmağa kâdir deḡil idi 
MRK.5.4*zîrâ niçe kerre bukağᵼ ve zincîrler ile bağlanırdı ve zincîrler ondan kırılır idi hem bukağᵼlar dahi pârelenirdi ve kimse ȯnủ zabt ėtmeḡe kâdir olmazdı 
MRK.5.5*ve müdâm gėce ve gündüz dağlar başında ve mezârlar arasında varıp çığırırdı ve taşlar ile döḡünürdü 
MRK.5.6*ve Hazret-i ʿİsâyı ırakdan gördüḡü gibi seḡirtdi de ȯŋa secde eyledi 
MRK.5.7*hem ʿazîm âvâz ile haykırıp dėdi ki ėy Allâh Teʾâlânıŋ Oğlu ʿİsâ benim ile seniŋ aramızda ne var • ben saŋa Allâh ile yemîn vėririm ki baŋa ʿazâb ėtmeyesin 
MRK.5.8*zîrâ o ȯŋa ėy rûh-ı nâpâk çık bu âdamdan der idi 
MRK.5.9*hem Hazret-i ʿİsâ ȯŋa nedir adıŋ diyẻ sordu • ol dahi cevâb vėrip benim adım Hayldir zîrâ hayliyiz dėdi 
MRK.5.10*ve ȯŋa pek yalvardı ki ȯnủ ol vilâyetden taşra göndermeye 
MRK.5.11*ve orada dağ yanında bir büyük doŋuz sürűsü otlar idi 
MRK.5.12*ol cinnler hepisi dahi ȯŋa yalvarıp dėdiler ki bizi ol doŋuzlara sal da içlerine girelim 
MRK.5.13*Hazret-i ʿİsâ dahi onlara teziye icâzet vėrdi de ol rûh-ı nâpâklar çıkıp doŋuzlara girdiler • ol sürű dahi ki iki biŋ doŋuz kadar idi uçurumdan atılıp deŋizde boğuldular 
MRK.5.14*ve doŋuzcular kaçıp şehirde ve tarlalarda iʿlâm eylediler de her kim vâkiʿ olanı görmeye taşraya çıkdı 
MRK.5.15*ve Hazret-i ʿİsâya gelip cinnliyi oturur ve gíyinmiş hem içinde Hayl olanı uslu gördüler de korkdular 
MRK.5.16*görenler dahi onlara cinnliye ne hâl olduğunu ve doŋuzlarıŋ kıssasını hikâyet eylediler 
MRK.5.17*onlar dahi ȯŋa yalvarmağa başladılar ki onlarıŋ sınᵼrından gide 
MRK.5.18*ve o kayığa girdiḡi zamân ol cinnli olan kimesne ȯŋa yalvardı ki ȯnuŋla kala 
MRK.5.19*ammâ Hazret-i ʿİsâ destûr vėrmeyip ȯŋa dėdi ki var eviŋe kendỉŋkilere git de Rabbiŋ ne kadar ʿazîm nesneler ėtdiḡini hem seni incizâb ėtdiḡini hikâyet eyle 
MRK.5.20*ol dahi varıp ve On Şehir nâm yerde Hazret-i ʿİsâ ȯŋa neler ėtdiḡini takrîr ėtmeḡe başladı da hepisi taʿaccüb eylediler 
MRK.5.21*ve Hazret-i ʿİsâ tekrâr kayıcak ile öte yakaya geçmiş iken yanına bir kesret-i halk cemʿ oldu • o ise deŋiziŋ yalısında durur idi 
MRK.5.22*ve işte kenîsa başılarından Yayro nâm kimesne gelip ve ȯnủ görüp ayağına düşdü 
MRK.5.23*hem ȯŋa pek yalvarıp dėdi ki kızım âhirine geçiyor • gel lütf eyle elleriŋi üzerine ko ki halâs ola da yaşaya 
MRK.5.24*ol dahi ȯnuŋla gitdi ve kesret-i halk ȯŋa ovdu da izdihâm ėtdiler 
MRK.5.25*pes bir ʿavrat ki on iki yıldan berỉ kanı akardı 
MRK.5.26*ve çok hekîmlerden niçe şeyler çekdi hem cümle varını harc eyledi de fâʾidesin bulmadı belki dahi beter oldu 
MRK.5.27*Hazret-i ʿİsâyı işitdiḡi gibi halk içinde ardından geldi de esvâbına dokundu 
MRK.5.28*zîrâ eḡer fakat esvâbına dokunursam halâs olurum der idi 
MRK.5.29*ve ol ânda kanınıŋ akması diŋdi • ol dahi bedeninde duydu ki ol derdden sağaldı 
MRK.5.30*ve Hazret-i ʿİsâ kendỉsinden çıkan kuvvetini taʿakkul ėtdi ve halka dönüp esvâbıma kim dokundu dėdi 
MRK.5.31*ȯnuŋ telâmîzi dahi ȯŋa dėdiler ki halkıŋ izdihâmını görürsün de baŋa kim dokundu dersin 
MRK.5.32*o ise bunủ kim ėtdi göreyim diyẻ etrâfa bakardı 
MRK.5.33*ʿavrat dahi kendỉsine ne hâl olduğunu bilip tersân ve lerzân geldi de ayağına düşüp ȯŋa doğru söyledi 
MRK.5.34*ammâ o ȯŋa dėdi ki ėy kızım iʿtikâdıŋ seni halâs eyledi • var selâmet ile ve derdiŋden ʿâfiyet bul 
MRK.5.35*o dahi söyler iken kenîsa başınıŋ evinden bir kimse gelip sömeḡe muʿallime ne zahmet vėrirsin kızıŋ öldü dėdi 
MRK.5.36*ammâ Hazret-i ʿİsâ teziye ne söylendiḡini işidip kenîsa başıya korkma hemēn inan dėdi 
MRK.5.37*ve Petrodan hem Yaʿkûbdan ve Yaʿkûbuŋ karındaşı Yuhannâdan ġayrıya ardınca gelmeḡe icâzet vėrmedi 
MRK.5.38*bu kez kenîsa başınıŋ evine gelip orada ağlayan ve pek sızlayan halkıŋ ʿazîm kütürdüsünü gördü 
MRK.5.39*ve içine girip onlara nedir bu şamâta ve ağlayış • kız ölmedi uyur dėdi 
MRK.5.40*onlar ise ȯŋa gülerler idi ammâ o hepisini taşraya çıkarıp kızıŋ babasını ve anasını ve kendỉsi ile olanları alıp kızıŋ yatdığı yere girdi 
MRK.5.41*hem kızıŋ eline yapışıp ȯŋa talitâ kûmî dėdi ol ki tercüme olunsa kalk kız dėmek olur 
MRK.5.42*kız dahi teziye kalkdı da gezdi zîrâ on iki yaşında idi • bu kez onlar hayrân ve sergerdân oldular 
MRK.5.43*ve o onlara pek tenbîh eyledi ki bunủ kimse bilmeye hem buyurdu ki kıza yemek vėrile ∞ 
MRK.6.1*Ondan oradan göçüp kendỉ sılâsına geldi de telâmîzi ardınca gitdiler 
MRK.6.2*ve sebt günü gelip kenîsada taʿlîm ėtmeḡe başladı hem niçesi ȯnủ diŋleyip şaşırlar idi ve derler idi ki bu nesneler ȯŋa nedendir ve ȯŋa vėrilen hikmet ne hikmetdir hem eli ile ėtdiḡi efʿâl- ekvâ nedendir 
MRK.6.3*bu Meryemiŋ oğlu Yaʿkûbuŋ Yûsufuŋ Yahûdânıŋ ve Siʿmunuŋ karındaşı dülger deḡilmidir ve kız karındaşları yanımızda deḡillermidir pes ȯŋa şek getirdiler idi 
MRK.6.4*ammâ Hazret-i ʿİsâ onlara dėdi ki hîç bir peyġamber muġabber olmaz illâ kendỉ vilâyetinde hem hısım akrabâsı arasında ve evinde olur 
MRK.6.5*ve orada bir fiʿl-i ekvâyı ėtmeḡe kâdir olmadı ancak baʿzı hasta kimseler üzerine ellerini koyup onları sağaltdı 
MRK.6.6*ve onlarıŋ iʿtimâdsızlığından taʿaccüb ėderdi de taʿlîm ėderek etrâfdaki kasabaları dolaşırdı 
MRK.6.7*ve ol onikiyi yanına çığırıp onları ikişer ikişer irsâl ėtmeḡe başladı da onlara ervâh-ı nâpâklar üzerine hüküm vėrdi 
MRK.6.8*hem onlara emr eyledi ki yol içỉn nesne almayalar bir deḡenekden ġayrı ne yancık ne etmek ne kemerlerinde akçe 
MRK.6.9*ve ki çarık gíyeler hem eḡininde iki hırka taşımayalar 
MRK.6.10*hem onlara dėdi ki her nerede bir eve girirseŋiz tâ ol yerden çıkınca orada oluŋ 
MRK.6.11*ve baʿzı kimseler sizi kabûl ėtmeyip diŋlemezler ise oradan ayrılıŋ ve üzerlerine şehâdet içỉn ayaklarıŋızıŋ altından tozu silkiŋ • hakkan size derim yevmü'd-dînde ol şehriŋ hâlinden Sadom ve ʿAmoranıŋ hâli mütehammilrek olur 
MRK.6.12*onlar dahi ayrılıp tevbeyi vaʿāz eylediler 
MRK.6.13*ve çok cinnleri kovarlar idi hem niçe hastaları yağ ile yağlarlar idi de sağal{t}ırlar idi 
MRK.6.14*bu kez Herodes ʿİsânıŋ ėtdiḡini işitdi zîrâ ȯnuŋ adı meşhûr oldu ve taʿammüd ėden Yuhannâ ölülerden ihyâ oldu • ȯnuŋ içỉn kuvvetler ȯnda ʿamel ėderler der idi 
MRK.6.15*ġayrılar İlyâdır ve ġayrılar peyġamberler ile berâber bir peyġamberdir derlerdi 
MRK.6.16*ammâ Herodes bunủ işidip başını kesdiḡim Yuhannâdır ölülerden ihyâ olmuşdur dedi 
MRK.6.17*zîrâ Herodes Yuhannâyı tutmağa gönderdi idi ve ȯnủ bağlayıp karındaşı Filibonuŋ ʿavratı Herodiyâda içỉn zindânda kodu idi çün ȯnuŋla tezevvüc eyledi idi 
MRK.6.18*ve Yuhannâ Herodese karındaşıŋıŋ ʿavratını tutmak câʾiz deḡildir der idi 
MRK.6.19*ve Herodiyâ da ȯŋa kîn tutardı hem ȯnủ öldürmek ister idi ammâ kâdir deḡil idi 
MRK.6.20*zîrâ Herodes Yuhannâdan korkardı çün sâdık ve kadîs idiḡini bilirdi ve ȯnủ gözedirdi hem ȯnủŋ reʾyi ile çok şey ėderdi ve ȯnủ cân ve dilden diŋlerdi 
MRK.6.21*bu kez münâsib gün gelince ki Herodes mîlâdınıŋ gününde kendỉ küberâsı ve rüʾesâ ve Celîleniŋ ʿuzemâsına ziyâfet ėderdi 
MRK.6.22*ve ol Herodiyânıŋ kızı girip raks eyledi de Herodese hem bile meclisde olanlara pesend geldi ve pâdişâh kıza dėdi ki dile benden her ne isterseŋ saŋa vėreyim 
MRK.6.23*ve ȯŋa yemîn ėtdi ki saŋa her ne isterseŋ tâ memleketimiŋ yarısına dek vėreyim 
MRK.6.24*ol dahi çıkıp kendỉ anasına ne dileyim dėdi • anası dahi Yuhannâ el-Maʿmadânîniŋ başını dile dėdi 
MRK.6.25*ve ʿale-'l-ʿacele içerỉ pâdişâha girip ondan dilek istedi ve dėdi ki benim dileḡim bu ki hâlâ baŋa Yuhannâ el-Maʿmadânîniŋ başını bir tepside vėresin 
MRK.6.26*ve eḡerçi pâdişâh pek tâssalandı ise de yemînleri ve bile meclisde oturanlarıŋ hâtırı içỉn ȯndan dirîġ ėtmedi 
MRK.6.27*ve teziye subaşıyı gönderip emr eyledi ki başı getirile 
MRK.6.28*ol dahi varıp ȯnuŋ başını zindânda kesdi de ȯnủ bir tepside getirdi ve kıza vėrdi • kız dahi anasına iʿtâ eyledi 
MRK.6.29*ve ȯnuŋ mürîdleri bunủ işidip geldiler ve meyyitini kaldırdılar da bir mezâra kodular 
MRK.6.30*bu kez havâriyyûn Hazret-i ʿİsânıŋ yanında cemʿ olup ȯŋa her şeyʾi hep ne kıldılar ve taʿlîm eylediler ise hikâyet eylediler 
MRK.6.31*ol dahi onlara dėdi ki tenhâya bir hâlî yere de biraz istirâhat eyleyiŋ zîrâ gelici ve gidiciler çok idi şöyle ki taʿâm yemeḡe bile mahalleri yok idi 
MRK.6.32*pes kayıcak ile tenhâya bir yâbân yere gitdiler 
MRK.6.33*ve halk onlarıŋ gideceḡini gördü de niçesi ȯnủ bildiler ve cümle şehirlerden oraya yayan yürüdüler hem öŋlerine geldiler de ȯnuŋ yanına cemʿ oldular 
MRK.6.34*Hazret-i ʿİsâ dahi çıkıp ʿazîm cemʿiyyeti gördü ve onlara acıdı zîrâ çobanı olmayan koyunlar gibi idiler ve onlara çok şeyler öḡretmeḡe başladı 
MRK.6.35*bu kez artᵼk geç vakit iken telâmîzi gelip ȯŋa dėdiler ki bu yer yâbân yerdir ve geç vakitdir 
MRK.6.36*bu halkı salıvėr ki köylerde ve kasabalarda dolaşıp kendỉlerine etmek satᵼn alalar zîrâ hîç yemekleri yokdur 
MRK.6.37*ammâ o onlara cevâb vėrip siz onlara yemek vėriŋ dėdi • onlar dahi ȯŋa dėdiler ki varalım iki yüz dînâr etmek mi alıp onlara yedirelim 
MRK.6.38*ol dahi onlara dėdi ki varıŋ bakıŋ kaç etmeḡiŋiz var • onlar dahi haber alıp beş etmek ve iki balığımız var dėdiler 
MRK.6.39*bu kez onlara emr eyledi ki hepisi bölük bölük yeşil çimenlerde oturdalar 
MRK.6.40*onlar dahi yüzer ve ellişer halka halka oturdular 
MRK.6.41*ȯndan ol beş etmeḡi ve iki balığı alıp gözlerini göḡe kaldırıp ve bereket duʿâsını ėtdi de etmekleri pâreledi ve telâmîzine vėrdi ki öŋlerine koyalar hem iki balıkları da hepisine üleşdirdi 
MRK.6.42*ve hepisi yediler hem tok oldular 
MRK.6.43*soŋra ufaklardan on iki dolu küfe hem balıklardan gėrỉ kalanı kaldırdılar 
MRK.6.44*ve ol etmeklerden yeyenler beş biŋ kadar âdam idiler 
MRK.6.45*ve ondan soŋra teziye kendỉ telâmîzine sıklet eyledi ki kayığa bineler ve o halkı salıvėrir iken pėşince öbűr yakaya Beyt-Saydâya doğru çekileler 
MRK.6.46*ȯndan onları yolladıkdan soŋra namâz kılmak içỉn bir dağa vardı 
MRK.6.47*ve âhşâm olunca kayıcak deŋiziŋ ortasında idi • o ise yapa yalıŋız karada kaldı 
MRK.6.48*ve telâmîzi gördü ki kürek çekip zahmetde idiler zîrâ rüzgâr muhâlif idi ve gėceniŋ dördüncü nöbetine yakın deŋiz üzerinde yürüyerek onlara geldi hem onları geçmek ister idi 
MRK.6.49*ammâ onlar ȯnủ deŋiz üzerinde gezerken görüp bir hayâldir zann eylediler de çığrışdılar 
MRK.6.50*zîrâ hepisi ȯnủ gördüler ve şaşdılar ammâ o onlara teziye söyleyip emîn oluŋ benim korkmaŋ dėdi 
MRK.6.51*ve onlarıŋ yanına kayığa bindi de rüzgâr sâkin oldu • onlar ise dahi ziyâde kendỉ kendỉlerinde hayrân ve müteʿaccib oldular 
MRK.6.52*zîrâ kalbleri ebleh olmağla ol etmekler ile ne oldu duymadılar idi 
MRK.6.53*ve öte yakaya geçip Cenesâret semtine geldiler de karaya yanaşdılar 
MRK.6.54*ve kayıkdan çıkdıkları zamân halk ȯnủ bildi 
MRK.6.55*ol dahi cümle çevredeki nâhiyeyi dolaşırken ȯnuŋ nerede olduğunu işidip oraya hastaları kirevetlerde dolaşdırarak getirirler idi 
MRK.6.56*ve kasabalarda ya şehirlerde ya köylerde her nereye girirdi ise halk hastaları sokâklara kordu ve ȯŋa yalvarırlar idi ki fakat esvâbınıŋ eteḡine dokunmağa câʾiz göre de cümle ȯŋa dokunanlar şifâ bulurlar idi ∞ 
MRK.7.1*O zamân Kuds-i Şerîfden gelen Ferîzzîler ve kâtiblerden baʿzılar ȯnuŋ yanına cemʿ oldular 
MRK.7.2*ve ȯnuŋ telâmîzinden baʿzısını görüp ki nâpâk yaʿnî yunmamış eller ile yemek yeyiyorlar şekvâ ėtdiler 
MRK.7.3*zîrâ Ferîzzîler hem cümle Yahûdîler selefleriŋ sünnetini tutup dirseklere dek ellerini yumayınca yemek yemezler idi 
MRK.7.4*ve dahi çârşᵼdan gelip tâ yunmayınca yemezler hem çok ġayrı şeyler var ki onlara gözetmeḡe sünnet oldu taslar ve çanaklar ve bakır âvâdânlıklar ve kirevetleri yaykamak gibi 
MRK.7.5*ondan Ferîzzîler ve kâtibler ȯŋa suʾâl eylediler • seniŋ telâmîziŋ selefleriŋ sünnetlerine göre niçỉn süluk ėtmeyip ellerini yumadan taʿâm yeyiyorlar 
MRK.7.6*ammâ o onlara cevâb vėrip dėdi ki ėy münâfıklar ʿİsâʿiya peyġamber siziŋ içỉn ne hoş inbâʾ eyledi nice ki mastûrdur bu kavim baŋa dudaklarıyla ikrâm eyler lakin kalbleri benden ırakdır 
MRK.7.7*ammâ âdamlarıŋ vesâyâsı olan taʿlîmini öḡredip baŋa sömeḡe ikrâm ėderler 
MRK.7.8*zîrâ Allâh Teʿâlânıŋ emrini bırakıp âdamlarıŋ sünnetlerini çanak ve taslarıŋ yaykamalarını tutarsıŋız ve buŋa göre niçe ġayrı şeyler ėdersiŋiz 
MRK.7.9*hem onlara dėdi ki ne hoş sünnetiŋizi gözetmek içỉn Allâh Teʿâlânıŋ emrini ibtâl ėdersiŋiz 
MRK.7.10*zîrâ Mûsâ dėmiş ki babaŋa ve anaŋa ikrâm eyle ve babasına ve anasına söḡen elbette öle 
MRK.7.11*ammâ siz dersiŋiz bir kimse babasına ya anasına dėse ki her ne ki benden saŋa nafaka olmak fâʿil olursa kurbân yaʿnî takrîb olsun 
MRK.7.12*ve babasına ya anasına artᵼk bir şey ėtmeḡe komazsıŋız 
MRK.7.13*vasiyyet ėtdiḡiŋiz sünnetiŋiz ile Kelâm-Ullâhı ibtâl ėdip niçe buŋa beŋzer şeyleri ėdersiŋiz 
MRK.7.14*ȯndan cümle cemʿiyyeti yanına çığırıp onlara diŋleyiŋ beni ve aŋlayıŋ dėdi 
MRK.7.15*insânıŋ taşrasında nesne yokdur ki içine girip ȯnủ tencîs ėtmeḡe kâdir ola ammâ insânı tencîs ėden içinden çıkan nesnelerdir 
MRK.7.16*bir kimseniŋ işidir kulağı var ise diŋlesin 
MRK.7.17*ȯndan cemʿîsini bırakıp bir eve girdiḡi zamân ȯnuŋ telâmîzi ȯŋa temsîliŋ husûsundan suʾâl eylediler 
MRK.7.18*ol dahi onlara dėdi ki siz de mi idrâksizsiŋiz • aŋlamazmısıŋız ki her ne ki taşradan âdamıŋ içine girirse ȯnủ tencîs ėdemez 
MRK.7.19*zîrâ kalbine deḡil illâ karnına girir ȯndan hep taʿâmları silip helâya gider 
MRK.7.20*ve insânı tencîs ėden ondan çıkan nesnedir der idi 
MRK.7.21*zîrâ derûndan yaʿnî insânıŋ kalbinden bed efkâr zinâlar küfürler katller çıkar 
MRK.7.22*hırsızlıklar tamaʿlar şirretler mekirler ve şehvetler kem nazarlar sebbler ġurûrlar sefâhat 
MRK.7.23*bu cümle bed nesneler insânıŋ derûnundan çıkarlar ve ȯnủ tencîs ėderler 
MRK.7.24*ȯndan soŋra oradan kalkıp Sûr ve Saydânıŋ sınᵼrlarına vardı ve bir eve girip kendỉyi kimseye bildirmezdi nihâyet hafî olmağa kâdir olmadı 
MRK.7.25*zîrâ bir ʿavrat ki kızcağazı rûh-ı nâpâkli idi Hazret-i ʿİsâ içỉn söylendiḡini işidip geldi de ayaklarına düşdü 
MRK.7.26*ve ol ʿavrat Yûnâniyye Sîro-Fenikî tâʾifesinden idi de ȯŋa yalvardı ki kızından cinni kova 
MRK.7.27*ammâ Hazret-i ʿİsâ ȯŋa dėdi ki ko evvel oğullar doysunlar zîrâ oğullarıŋ etmeḡini alıp ȯnủ köpeklere atmak revâ deḡildir 
MRK.7.28*ol dahi cevâb vėrip dėdi ki íyỉ dersin efendi zîrâ köpekler de sofra altından oğullarıŋ etmek ufaklarından yeyiyorlar 
MRK.7.29*ol dahi ȯŋa bu söz içỉn var kızıŋdan cinn çıkdı dėdi 
MRK.7.30*ve ol evine varıp cinni çıkdı ve kızı döşekde yatır buldu 
MRK.7.31*ȯndan Hazret-i ʿİsâ Sûr ve Saydânıŋ sınᵼrlarından tekrâr göçüp On Şehir nâm yeriŋ sımᵼrlarınıŋ ortasından Celîle deŋizine geldi 
MRK.7.32*ve ȯŋa bir sağır hem peltek getirildi de ȯŋa yalvardılar ki üzerine elini koya 
MRK.7.33*ol dahi ȯnủ cemʿiyyetden taşraya başkaca çekip kulaklarına parmaklarını sokdu ve tükürüp diline dokundu 
MRK.7.34*ȯndan gözlerini göḡe kaldırıp âh ėtdi ve iftah yaʿnî açıl dėdi 
MRK.7.35*ve fi'l-hâl kulakları meftûh oldu hem peltekliḡi çözüldü de bir-hoş söyledi 
MRK.7.36*ve Hazret-i ʿİsâ onlara tenbîh eyledi ki kimseye söylemeyeler ammâ ne kadar ziyâde tenbîh ėderdi ise o kadar ziyâde söylerler idi 
MRK.7.37*ve ġâyetle mütehayyir olup derlerdi ki her şeyʾi íyỉ eyledi • hem sağırları işitdirir hem dilsizleri söyledir ∞ 
MRK.8.1*Ol eyyâmda pek ʿazîm cemʿiyyet olup yemekleri yok iken Hazret-i ʿİsâ kendỉ telâmîzini yanına çığırıp onlara dėdi ki 
MRK.8.2*Ben bu cemʿiyyete pek acırım zîrâ artᵼk üç gündür ki yanımda dururlar da yemekleri yok 
MRK.8.3*onları eve aç gönderirsem yolda kalırlar zîrâ onlardan baʿzıları ırakdan geldiler 
MRK.8.4*telâmîzi dahi ȯŋa cevâb ėtdiler ki bu berr ü beyâbânda bunları etmek ile nereden doyurmak kâbildir 
MRK.8.5*ol dahi onlara kaç etmeḡiŋiz var sordu • onlar da yedi dėdiler 
MRK.8.6*pes ol cemʿiyyete emr eyledi ki yerde oturalar ve ol yedi etmeḡi alıp şükr ėdip pâreledi ve telâmîzine vėrdi ki öŋlerine koyalar • onlar dahi onları cemʿiyyetiŋ öŋüne kodular 
MRK.8.7*ve dahi biraz balıcakları da var idi • bu kez bereket duʿâsını ėdip emr eyledi ki onları da öŋlerine koyalar 
MRK.8.8*onlar dahi yediler ve doydular hem artan ufaklardan yedi seped kaldırdılar 
MRK.8.9*ve yeyenler dört biŋ âdam kadar idiler • ȯndan onları salıvėrdi 
MRK.8.10*ve ol ân telâmîzi ile kayığa girdi de Dâlmanûta semtlerine geldi 
MRK.8.11*ve Ferîzzîler çıkıp ȯnuŋ ile mübâhese ėtmeḡe başladılar ve ondan gökden bir ʿalâmet isteyip ȯnủ imtihân ėtdiler 
MRK.8.12*ammâ o rûh ile teʾessüf ėdip dėdi ki niçỉn bu tâʾife ʿalâmet ister • hakkan size dėrim ki bu tâʾifeye bir ʿalâmet vėrilmese gerek 
MRK.8.13*ve onları bırakıp tekrâr kayıcağa bindi de öte yakaya geçdi 
MRK.8.14*telâmîz ise etmek almağa unutmuşlar iken bile kayıcakda bir etmekden ġayrı yok idi 
MRK.8.15*o ise onlara nasîhatlar ėdip bakıŋ Ferîzzîleriŋ hamûrundan ve Herodesiŋ mâyasından sakınıŋ der idi 
MRK.8.16*onlar dahi mâbeynlerinde çekişip etmeḡimiz yokdur derler idi 
MRK.8.17*ve Hazret-i ʿİsâ bunủ duyup onlara dėdi ki ne diyẻ çekişirsiŋiz • etmeḡiŋiz olmadığı içỉn mi • izhân ve idrâkiŋiz yokmudur dahi kalbiŋiz ebleh midir 
MRK.8.18*gözleriŋiz var iken görmezmisiŋiz ve kulaklarıŋız var iken işitmezmisiŋiz hem hîç hâtırıŋız yokmudur 
MRK.8.19*ol beş etmeḡi beş biŋ kişiye üleşdirdiḡim zamân pâreler ile dolu kaç seped kaldırdıŋız • onlar da on iki dėdiler 
MRK.8.20*ol yedi etmeḡi ol dört biŋ âdam arasında üleşdirdiḡim zamân kaç seped pâreler ile dolu kaldırdıŋız • onlar dahi yedi dėdiler 
MRK.8.21*ol dahi onlara dėdi ki pes nicỉn idrâksizsiŋiz 
MRK.8.22*ȯndan Beyt-Saydâya geldi ve ȯŋa bir kör getirildı de yalvardılar ki ȯŋa dokuna 
MRK.8.23*ol dahi körü elinden yapışıp ȯnủ kasabadan taşraya çıkardı ve gözlerine tükürüp hem üzerine elleri koyup ȯŋa bir nesne görürmüsün dėdi 
MRK.8.24*ol dahi gözleri yukarᵼ kaldırıp ağaclara beŋzer âdamları gezer görürüm dėdi 
MRK.8.25*ondan tekrâr ȯnuŋ gözleri üzerine ellerini kodu ve ȯnủ yukarᵼya bakdırdı da ibrâ oldu hem hepisini ʿayânen gördü 
MRK.8.26*ȯndan Hazret-i ʿİsâ ȯnủ evine gönderip kasabaya girme ve bunủ kasabada kimseye söyleme dėdi 
MRK.8.27*soŋra Hazret-i ʿİsâ kendỉ telâmîzi ile Filibonuŋ Kayseriyye kasabalarına vardı ve yolda iken telâmîzine suʾâl ėdip onlara dėdi ki âdamlar ben kimim dėrler 
MRK.8.28*onlar dahi cevâb vėrdiler kimi Yuhannâ el-Maʿmadânî kimi İlyâ ve kimi peyġamberlerden birisin dėrler 
MRK.8.29*ve o onlara dėdi ki yâ siz ben kimim dersiŋiz • Petro dahi cevâb vėrip sen Mesîhsin dėdi 
MRK.8.30*ol dahi onlara nehy ėtdi ki bunủ kendỉ içỉn kimseye söylemeyeler 
MRK.8.31*ȯndan onlara taʿlîm ėtmeḡe başladı ki İbnü'l-İnsân çok şeyler çekmek ve meşâyihden hem baş imâmlardan ve kâtiblerden redd olunmak ve öldürülmek hem üç günden soŋra ihyâ olmak gerekdir 
MRK.8.32*ve bu nesneleri âşikâre söyledi • Petro dahi ȯnủ başkaca çekip ȯŋa melâmet ėtmeḡe başladı 
MRK.8.33*ammâ o dönüp ve telâmîzine nazar ėdip Petroʾyu âzârladı ve dėdi ki var ardımdan git ėy şeytân zîrâ sen Allâha müteʿallik nesneleri hiss ėtmezsin illâ insâna müteʿallik nesnelerini hiss ėdersin 
MRK.8.34*ve yanına cemʿiyyeti telâmîzi ile çığırıp onlara dėdi ki her kim baŋa uymak isterse kendỉyi inkâr ėdip salîbini alsın da baŋa uysun 
MRK.8.35*hattâ her kim kendỉ cânını saklamak isterse ȯnủ yavı kıla ammâ her kim benim içỉn ve İncîl içỉn cânını zâyiʿ ėderse ȯnủ bula 
MRK.8.36*âdama neye fâʾidesi ola ki bütün dünyâyı kazana da kendỉ cânını yavı kıla 
MRK.8.37*yâhûd bir âdam kendỉ cânı içỉn ne fidâ ėdebilir 
MRK.8.38*zîrâ bir kimse benden ya benim kelâmımdan bu zinâkâr ve günâhkâr tâʾife arasında ârlanırsa İbnü'l-İnsân dahi Babasınıŋ celâlinde kadîs melekler ile geldiḡi zamân ondan ârlana ∞ 
MRK.9.1*Bundan mâʿadâ onlara dėdi ki hakkan size dėrim ki bunda hâzır olan baʿzı kimesneler kuvvet ile gelmiş melekût-ullâhı görmedin ölümü tatmayacaklardır 
MRK.9.2*ve altı günden soŋra Hazret-i ʿİsâ Petroʾyu ve Yaʿkûbû ve Yuhannâyı bile alıp onları yalıŋız tenhâya bir yüksek dağ üzerine götürdü de onlarıŋ huzûrunda tecellî eyledi 
MRK.9.3*ve ȯnuŋ esvâbı dırahşân ve kar gibi ak pak oldular ki onları yer üzerinde hîç bir kassâr böyle beyâz ėtmeḡe kâdir olmazdı 
MRK.9.4*ve Mûsâ ile İlyâ dahi onlara göründüler de onlar Hazret-i ʿİsâ ile söyleşirler idi 
MRK.9.5*ve Petro Hazret-i ʿİsâya söyleyip dėdi ki ėy muʿallim bize bunda kalmak íyỉdir pes üç çerge kuralım birin saŋa birin Mûsâya ve birin İlyâya 
MRK.9.6*zîrâ ne söylediḡini bilmezdi çün şaşdılar idi 
MRK.9.7*ve bir bulut gelip onları gölgeledi • bulutdan dahi bir âvâz gelip benim Sevgili Oğlum budur ȯnủ diŋleyiŋ dėdi 
MRK.9.8*ve ol ân içinde onlar çep çevrede bakıp yalıŋız Hazret-i ʿİsâdan ġayrı kimseyi bile görmediler 
MRK.9.9*bu kez dağdan indikleri zamân Hazret-i ʿİsâ onlara yasak ėtdi ki gördükleri şeyleri tâ İbnü'l-İnsân ölülerden ihyâ oluncaya dek kimseye deyỉvėrmeyeler 
MRK.9.10*onlar dahi ol kelâmı yanlarında saklayıp biri birine ölülülerden ihyâ olmak ne imiş diyẻ suʾâl ėderler idi 
MRK.9.11*ȯndan ȯŋa sorup dėdiler ki kâtibler niçỉn evvel İlyâ gelmek gerekdir dėrler 
MRK.9.12*ol dahi onlara cevâb vėrip dėdi ki gerçek İlyâ evvel gelip her şeyʾi yerine getirmek gerekdir ve İbnü'l-İnsânıŋ hakkına yazıldığı gibi niçe şeyler çekip hîç yerine sayılacakdır 
MRK.9.13*ammâ ben size dėrim ki hem İlyâ geldi hem nice ki ȯnuŋ hakkına yazıldı ise ȯŋa istediklerini ėtdiler 
MRK.9.14*ȯndan telâmîze gelip onlarıŋ çevresinde bir ʿazîm cemʿiyyet ve onlar ile mücâdele ėden kâtibler gördü 
MRK.9.15*bu kez bütün cemʿiyyet ȯnủ gördüḡü gibi şaşdı ve yanına seḡirdip ȯnủ selâmladılar 
MRK.9.16*ol dahi kâtiblere araŋızda ne mücâdele ėdersiŋiz diyẻ sordu 
MRK.9.17*ve cemʿiyyetden birisi cevâb vėrip dėdi ki ėy muʿallim ben saŋa rûh-ı nâpâklı oğlumu getirdim idim 
MRK.9.18*ol rûh ȯnủ her nerede ki tutarsa ȯnủ yırtar • o ise köpüklenir ve dişleri ile kıcırdar da kup kuru olur • bu kez ben telâmîziŋe dedim ki ȯnủ kovalar ammâ ėdemediler 
MRK.9.19*ol dahi ȯŋa cevâb vėrip dėdi ki ėy iʿtikâdsız tâʾife niçe bir siziŋle olayım • niçe bir size tahammül ėdeyim • ȯnủ baŋa getiriŋ 
MRK.9.20*onlar dahi ȯnủ getirdiler ve o ȯnủ gördüḡü gibi rûh ȯnủ yırtdı da oğlan yere düşdü köpüklenip yuvarlanırdı 
MRK.9.21*Hazret-i ʿİsâ dahi babasına bu buŋa ne zamândan berỉ vâkiʿ oldu diyẻ sordu • ol dahi küççükden berỉ dėdi 
MRK.9.22*ve niçe kerre ȯnủ helâk ėtmek içỉn âteşe ve suya atdı ammâ eḡer eliŋden bir şey gelirse bize terahhumen yârdım eyle 
MRK.9.23*Hazret-i ʿİsâ dahi ȯŋa dėdi ki eḡer iʿtikâda kâdir iseŋ iʿtikâd ėdene her şey kâbildir 
MRK.9.24*ve teziye oğlanıŋ babası göz yaşı ile çığırıp ben iʿtikâd ėderim yâ rabb benim iʿtidkâdsızlığıma imdâd eyle dėdi 
MRK.9.25*Hazret-i ʿİsâ dahi görüp ki cemʿiyyet izdihâm ėdip yürüyor rûh-ı nâpâki âzârlayıp ȯŋa dėdi ki ėy dilsiz ve sağır rûh ben saŋa emr ėderim ki ondan çıkasın ve artᵼk içine girmeyesin 
MRK.9.26*rûh dahi çığırıp ve ȯnủ pekce yırtıp taşraya çıkdı da oğlan ölü gibi oldu şöyle ki niçesi ölmüşdür dėrler idi 
MRK.9.27*ammâ Hazret-i ʿİsâ ȯnủ elinden tutup kaldırdı • ol dahi ayak üzerine kalkdı 
MRK.9.28*ve Hazret-i ʿİsâ bir eve girdiḡi zamân telâmîzi ȯŋa tenhâda sordular ki biz niçỉn ȯnủ kovmağa kâdir olmadık 
MRK.9.29*ol dahi onlara dėdi ki bu cins rûh bir ġayrı vechile çıkamaz illâ duʿâ ve savm ile çıkar 
MRK.9.30*ȯndan oradan göçüp Celîleye geçdiler ve o istemedi ki kimse bilsin 
MRK.9.31*zîrâ o kendỉ telâmîzine taʿlîm ėdip der idi ki İbnü'l-İnsân ʿan-karîb âdamlarıŋ ellerine teslîm olacakdır ve onlar ȯnủ öldüreler ammâ o öldürüldükden soŋra üçüncü günde ihyâ ola 
MRK.9.32*lakin onlar bu kelâmı aŋlamaz idi ve ȯŋa sormağa korkarlar idi 
MRK.9.33*ȯndan Kefarnahûma geldi ve bir evde iken onlara sordu ki yolda araŋızda ne mücâdele ėtdiŋiz 
MRK.9.34*onlar ise sükut ėtdiler zîrâ yolda birbiriyle kanġımız büyük olur diyẻ mücâdele ėtdiler idi 
MRK.9.35*ol dahi oturup onikiyi çığırdı ve onlara dėdi ki bir kimse evvelki olmak ister ise hepisiniŋ soŋrakisi ve hepisiniŋ küççüḡü olsun 
MRK.9.36*ve bir küççük maʿsûmu alıp ȯnủ aralarına kodu • ȯndan ȯnủ koyununa alıp onlara dėdi ki 
MRK.9.37*her kim buncılayın küççük maʿsûmlardan birini benim ismim içỉn kabûl ėderse beni kabûl ėtmiş olur ve beni kabûl ėden beni kabûl ėtmez illâ beni irsâl ėdeni kabûl eyler 
MRK.9.38*o zamân Yuhannâ ȯŋa söyleyip dėdi ki yâ muʿallim biz bir kimseyi gördük ki seniŋ ismiŋ ile cinnleri kovardı ve bize uymaz da uymadığı içỉn ȯnủ menʿ ėtdik 
MRK.9.39*ammâ Hazret-i ʿİsâ yok menʿ ėtmeŋ dėdi zîrâ hîç kimse benim ismim ile fiʿl-i ekvâyı ėtmeḡe ve teziye benim hakkıma kemlik söylemeḡe kâdir olamaz 
MRK.9.40*çün bize zıdd olmayan bizim tarafdandır 
MRK.9.41*ve her kim size benim ismim ile siz Mesîhî olduğuŋuz içỉn bir tas su içirecek olursa hakkan size dėrim ki kendỉ sevâbını hîç yavı kılmaya 
MRK.9.42*hem kim ki bu baŋa îmân getiren küççüklerden birini azdıracak olursa ȯŋa dahi íyỉ olurdu ki boyuna bir deḡirmen taşı asılıp deŋize atılmış ola idi 
MRK.9.43*pes eḡer eliŋ seni azdırırsa ȯnủ kes • saŋa dahi íyỉdir ki hayvâta çolak giresin iki el ile cehennemiŋ söyünmez âteşe girmeden ise 
MRK.9.44*nerede ki onlarıŋ böceḡi ölmez ve âteşi söyünmez 
MRK.9.45*ve eḡer ayağıŋ seni azdırırsa ȯnủ kes • saŋa dahi íyỉdir ki hayvâta topal giresin iki ayağıŋ olup cehennemiŋ söyünmez âteşine atılmadan ise 
MRK.9.46*nerede ki onlarıŋ böceḡi ölmez ve âteş söyünmez 
MRK.9.47*ve kezalik eḡer gözüŋ seni azdırırsa ȯnủ çıkar • saŋa dahi íyỉdir ki hayvâta yalıŋız bir göz ile giresin iki gözüŋ olup cehennemiŋ âteşine atılmadan ise 
MRK.9.48*nerede ki onlarıŋ böceḡi ölmez ve âteşi söyünmez 
MRK.9.49*zîrâ her kim âteş ile tuzlanacakdır ve her kurbân tuz ile mümellah olacakdır 
MRK.9.50*tuz íydir ammâ eḡer tuz tatsız olursa ȯnủ ne ile terbiye ėdesiz (51) kendỉleriŋizde tuz olsun ve birbiriŋiz ile selâmet üzere oluŋ ∞ 
MRK.10.1*Ondan oradan kalkıp Yârdeniŋ kenârından Yahûdâ sınᵼlarına geldi de tekrâr cemʿiyyetler ȯnuŋ yanına cemʿ olup o kendỉ ʿâdeti üzere onlara taʿlîm ėderdi 
MRK.10.2*ve Ferîzzîler yanaşıp ȯŋa imtihânen suʾâl eylediler ki kocaya kendỉ ʿavratını boşamak câʾiz midir 
MRK.10.3*ol dahi onlara cevâb vėrip Mûsâ size ne emr ėtdi dėdi 
MRK.10.4*onlar dahi dėdiler ki Mûsâ talâknâmeyi yazmağa ve boşamağa icâzet vėrdi 
MRK.10.5*Hazret-i ʿİsâ dahi cevâb vėrip onlara dėdi ki o size bu emri kalbiŋiziŋ pekliḡi içỉn yazdı 
MRK.10.6*ammâ halîkanıŋ ibtidâsında Hazret-Ullâh insânı erkek ve dişi yaratdı 
MRK.10.7*ve dėdi ki ȯnuŋ içỉn insân babasını ve anasını terk eyleye de ʿavratına kavışa 
MRK.10.8*ve ikisi de bir lahm olalar şöyle ki artᵼk iki olmayalar illâ yek lahm olalar 
MRK.10.9*pes Allâh Teʿâlâ ne ki kavışdırdı ise insân ayırmasın 
MRK.10.10*ve telâmîzi ȯŋa tekrâr bu husûs içỉn evde suʾâl eylediler 
MRK.10.11*ol dahi onlara dėdi ki her kim kendỉ ʿavratını boşayıp bir ġayrıyı nikâh ėderse ol ʿavrat üzerine zinâ ėder 
MRK.10.12*ve kezalik ʿavrat kendỉ kocasını bırakıp bir ġayrıya varırsa zinâ ėder 
MRK.10.13*o zamân ȯŋa maʿsûmlar ihzâr olundular ki onlara dokuna ammâ telâmîz ihzâr ėdenleri âzârlarlar idi 
MRK.10.14*ve Hazret-i ʿİsâ bunủ görüp incindi ve onlara dėdi ki maʿsûmları baŋa gelmeḡe koyuŋ ve onlara mâniʿ olmaŋ zîrâ melekût-ullâh böyle kimseleriŋdir 
MRK.10.15*hakkan size dėrim ki kim ki maʿsûm gibi melekût-ullâhı kabûl ėtmezse içine girmeye 
MRK.10.16*ve onları koynuna alıp hem üzerlerine ellerini koyup onlara hayr duʿâ eyledi 
MRK.10.17*bu kez o yola çıkar iken bir kimse ȯŋa seḡirtdi ve öŋünde diz çöküp ȯŋa ėy íyỉ muʿallim ne eyleyeyim ki ebedî hayvâtı temellük ėdem diyẻ suʾâl eyledi 
MRK.10.18*Hazret-i ʿİsâ dahi ȯŋa dėdi ki niçỉn baŋa íyỉ dersin • bir Allâhdan ġayrı íyỉ kimse yokdur 
MRK.10.19*sen vesâyâyı bilirsin zinâ ėtme öldürme uğurlama yalan şâhidliḡi ėtme zarar eyleme babaŋa ve anaŋa ikrâm eyle 
MRK.10.20*ol dahi cevâb vėrip ȯŋa dėdi ki ėy muʿallim ben bu cümle nesneleri gencliḡimden berỉ gözedirim 
MRK.10.21*Hazret-i ʿİsâ dahi ȯŋuŋ yüzüne bakıp ȯnủ sevdi ve ȯŋa dėdi ki bir şeyiŋ eksik • var her neŋ varise sat da fukarâya vėr ve gökde bir hazîne sâhibi olasın • ȯndan gel salîbiŋi al da baŋa uy 
MRK.10.22*o ise bu kelâmdan mahzûn olup elem ile gitdi zîrâ çok mâlı var idi 
MRK.10.23*Hazret-i ʿİsâ dahi çevresine bakıp kendỉ telâmîzine dėdi ki mâldârlar ne güç ile melekût-ullâha gireler 
MRK.10.24*telâmîz dahi ȯnuŋ kelâmı içỉn şaşdılar ve Hazret-i ʿİsâ tekrâr söyleyip onlara dėdi ki ėy oğullar mâla dayananlara melekût-ullâha girmek ne kadar güçdür 
MRK.10.25*bir mâldâr melekût-ullâha girmekden deveniŋ iḡne delỉḡinden geçmesi dahi âsândır 
MRK.10.26*onlar ise dahi ziyâde mütehayyir olup mâbeynlerinde imdi kim halâs olabilir dėrler idi 
MRK.10.27*Hazret-i ʿİsâ dahi onlara nazar ėdip dėdi ki âdamlar katında muhâldır ammâ Allâh katında muhâl deḡildir zîrâ Allâh katında her şey mümkindir 
MRK.10.28*Petro dahi ȯŋa işte biz her şeyʾi bırakdık da saŋa uyduk dėmeḡe başladı 
MRK.10.29*Hazret-i ʿİsâ dahi cevâb vėrip dėdi ki hakkan saŋa dėrim hîç kimse yokdur ki benim içỉn ve İncîl içỉn evi ya karındaşları ya kız karındaşları ya babayı ya anayı ya ʿavratı ya evlâdı ya emlâki terk eylemiş ola 
MRK.10.30*ve hâlâ bu zamânda yüz o kadar evler ve karındaşlar ve kız karındaşlar ve analar ve evlâd ve emlâk ıtrâdlar ile hem gelecek dehirde hayvât-ı müʾebbedeyi almamış ola 
MRK.10.31*ammâ niçe evvelkiler soŋrakiler ve soŋrakiler evvekiler olalar 
MRK.10.32*bu kez onlar Kuds-i Şerîfe çıkıp yolda idiler de Hazret-i ʿİsâ öŋlerinde giderdi ve onlar havfnâk iken hem korku ile ardınca giderler idi ve o tekrâr onikiyi tenhâya çekip ȯŋa vâkiʿ olacak nesneleri onlara söylemeḡe başladı 
MRK.10.33*İşte biz Kuds-i Şerîfe çıkarız ve İbnü'l-İnsân baş imâmlarıŋ ve kâtibleriŋ ellerine teslîm olacakdır da onlar ȯnủ ölüme hükm ėdeler hem kâfirleriŋ ellerine vėreler 
MRK.10.34*ki onlar ȯŋa istihzâ eyleyeler ve ȯŋa deḡenek çalalar hem üzerine tüküreler hem ȯnủ öldüreler ammâ üçüncü günde ihyâ ola 
MRK.10.35*ve Zebedoʾnuŋ oğulları Yaʿkûb hem Yuhannâ ȯŋa yaklaşıp ėy muʿallim biz isteriz ki bize dilediḡimizi ėdesin dėdiler 
MRK.10.36*ol dahi onlara ne istersiŋiz ki size ėdeyim dėdi 
MRK.10.37*onlar dahi ȯŋa dėdiler ki bize icâzet vėr ki biz seniŋ ʿizzetiŋde birimiz sağıŋda ve birimiz soluŋda oturavız 
MRK.10.38*ve Hazret-i ʿİsâ onlara dėdi ki dilediḡiŋiz nedir bilmezsiŋiz • siz ben içeceḡim kâseyi içmeḡe ve ben müteʿammid olacak maʿmudiyye ile müteʿammid olmağa kâdir misiŋiz • onlar dahi belî kâdiriz dėdiler 
MRK.10.39*ve Hazret-i ʿİsâ onlara dėdi ki gerçek siz içeceḡim kâseyi içersiŋiz ve ben müteʿammid olacak maʿmuddiye ile müteʿammid olursuŋuz 
MRK.10.40*ammâ sağımda ya solumda oturtmak elimde deḡil ki size vėrem nihâyet kime hâzırlandı ise onlara vėrile 
MRK.10.41*ve kalan on telâmîz bunủ işidip Yaʿkûba ve Yuhannâya incinmeḡe başladılar 
MRK.10.42*ammâ Hazret-i ʿİsâ onları yanına çığırıp onlara dėdi ki siz bilirsiŋiz ki tâʾifelere sultânlar hisâbında olanlar onlara tasallut ėderler ve ekâbirleriniŋ üzerlerine hükûmeti var 
MRK.10.43*ammâ araŋızda böyle olmaya belki araŋızda büyük olmak isteyen çâkeriŋiz olsun 
MRK.10.44*ve araŋızda kim ki evvelki olmak isterse hepisiniŋ hizmetkârı ola 
MRK.10.45*zîrâ İbnü'l-İnsân bile kendỉye hizmet olunmak içỉn gelmedi illâ hizmet ėtmek ve kendỉ cânını niçeleriŋ halâsı içỉn fidâ ėtmeḡe gelmişdir 
MRK.10.46*ȯndan Yerîhoya geldiler ve o telâmîzi hem ʿazîm cemʿiyyet ile Yerîhodan çıkar iken Timeʾonuŋ oğlu Bar-Timeʾo nâm kör yol yanında oturup dilenirdi 
MRK.10.47*ve işitdi ki ʿİsâ en-Nazîrî geçeyor çığırmağa başladı ve ėy Dâvûd oğlu ʿİsâ baŋa merhamet eyle 
MRK.10.48*ve çok kimseler ȯnủ âzârlarlar idi ki sükut eyleye ammâ o ėy Dâvûd oğlu baŋa merhamet eyle diyẻ dahi ziyâde çığırır idi 
MRK.10.49*Hazret-i ʿİsâ dahi durup çığırıŋ şunủ dėdi pes onlar ol körü çığırdılar ve hâtırıŋı hoş tut kalk o seni çığırdı dėdiler 
MRK.10.50*ol dahi kendỉ sevbini bırakıp kalkdı da Hazret-i ʿİsâya geldi 
MRK.10.51*ve Hazret-i ʿİsâ ȯŋa işâret ėdip ne istersin ki saŋa ėdeyim dėdi • kör dahi ȯŋa yâ rabb beni tebsîr eyle dėdi 
MRK.10.52*Hazret-i ʿİsâ dahi ȯŋa var iʿtikâdıŋ seni halâs eyledi dėdi ve ol ân içinde mubassır oldu ve Hazret-i ʿİsânıŋ ardınca yola gitdi ∞ 
MRK.11.1*Ve Kuds-i Şerîfe yakın Beyt-Fâcî ve Beyt-ʿAnyâya Tûr-ı Zeytûnuŋ kurbünde geldiḡi zamân telâmîzden ikisini gönderip 
MRK.11.2*onlara dėdi ki karşᵼŋızda olan kasabaya varıŋ ve orada girdiḡiŋiz gibi bir bağlı ve üzerine kimse binmemiş kuduğu bulursuŋuz • ȯnủ çözüp de baŋa getiriŋ 
MRK.11.3*ve bir kimse size niçỉn bunủ ėdersiŋiz der ise deyiŋ ki efendiye lâzımdır da ȯnủ teziye buraya gönderecekdir 
MRK.11.4*pes onlar vardılar kuduğu taşrada yol başına yakın bir kapᵼya bağlı buldular da ȯnủ çözdüler 
MRK.11.5*ve orada hâzır olanlardan baʿzısı onlara ne işlersiŋiz ki bu kuduğu çözersiŋiz dėdiler 
MRK.11.6*onlar dahi Hazret-i ʿİsâ emr eylediḡi gibi onlara söylediler de onları koyuvėrdiler 
MRK.11.7*pes onlar kuduğu Hazret-i ʿİsâya getirdiler hem üzerine esvâbını bırakdılar da o üzerine bindi 
MRK.11.8*ve niçesi kendỉ esvâbını yola sererler idi • ġayrılar ise ağaclarıŋ dallarından kesip yola döşerler idi 
MRK.11.9*ve öŋünce gidenler hem ve ardınca gelenler alkışlayıp osannâ Rabbiŋ ismi ile gelen mütebârek olsun derler idi 
MRK.11.10*babamız Dâvûduŋ melekûtu ki Rabbiŋ ismi ile geliyor mütebârek olsun eŋ yüce yerlerde oşannâ 
MRK.11.11*ve Hazret-i ʿİsâ Kuds-i Şerîfe girip heykele geldi de çep çevrede her şeyʾi seyr ėtdikden soŋra geç vakit olmağla oniki telâmîz ile Beyt-ʿAnyâya doğru gitdi 
MRK.11.12*ve irtesi günde Beyt-ʿAnyâdan çıkdığı zamân aç oldu idi 
MRK.11.13*ve bir yapraklı incîr ağacını ırakdan görüp ȯnda bir şey bulurmuyum diyẻ vardı ve ȯŋa gelip yapraklardan ġayrı hîç bir nesne bulamadı zîrâ incîrleriŋ mevsimi deḡil idi 
MRK.11.14*ve Hazret-i ʿİsâ incîre hitâben artᵼk ebeden hîç kimse senden yemiş yemesin dėdi de telâmîzi ȯnủ işitdiler 
MRK.11.15*ȯndan Kuds-i Şerîfe geldiler ve Hazret-i ʿİsâ heykele girip heykelde alış vėriş ėdenleri kovmağa başladı ve sarrâflarıŋ çekmecelerini hem göḡercin satanlarıŋ işkemlelerini baş aşağa ėtdi 
MRK.11.16*ve kimseye heykelde bir kab taşımağa komadı 
MRK.11.17*hem taʿlîm ėdip onlara dėdi ki mastûr deḡilmidir ki benim beytime cümle ümmetler içỉn beyt ü's-salvetdir denile ammâ siz ȯnủ hırsız yatağıına dönderdiŋiz 
MRK.11.18*bu kez kâtibler ve baş imâmlar bunủ işidip ȯnủ öldürtmek içỉn bir vech ararlar idi zîrâ ȯnuŋ taʿlîminden bütün cemʿiyyet vâlih ve hayrân olmağla ondan korkarlar idi 
MRK.11.19*ve âhşâm olunca şehirden taşraya çıkdı 
MRK.11.20*ve irtesi incîr ağacınıŋ yanında geçdikleri zamân ȯnủ tâ kökünden kurumuş gördüler 
MRK.11.21*Petronuŋ dahi hâtırına gelip ȯŋa dėdi ki ėy muʿallim işte sen ȯŋa bed duʿâ okuduğuŋ incîr ağacı kurudu 
MRK.11.22*Hazret-i ʿİsâ dahi onlara cevâb vėrip dėdi ki Allâha îmânıŋız olsun 
MRK.11.23*zîrâ hakkan size dėrim ki kim ki bu dağa kalk kendỉŋi deŋize at diyecek olursa ve kalbinde iştibâh ėtmezse illâ dėdiḡi nesne elbette vâki olur diyẻ inanırsa her ne ki demiş olursa zuhûra gele 
MRK.11.24*ȯnuŋ içỉn size dėrim ki her nesne ki yalvarıp dileyecek olursaŋız hâsıl ėdeceḡiŋizi inanıŋ da nâʾil olursuŋuz 
MRK.11.25*ve namâza hâzır olduğuŋuz zamân bir kimesneniŋ üzerine bir şeyʾiŋiz var ise ȯŋa ʿafv eyleyiŋ tâ kim semavâtda olan Babaŋız dahi hatâlarıŋızı ʿafv eyleye 
MRK.11.26*zîrâ eḡer siz ʿafv ėtmezseŋiz semavâtda olan Babaŋız dahi hatâlarıŋızı ʿafv ėtmeye 
MRK.11.27*ȯndan tekrâr Kuds-i Şerîfe geldiler ve heykelde gezinir iken baş imâmlar ve kâtibler ve şeyhler ȯŋa gelip 
MRK.11.28*dėdiler ki bu şeyleri ne hükûmet ile ėdersin ve saŋa bu hükmü kim vėrdi ki bu nesneleri ėdesin 
MRK.11.29*Hazret-i ʿİsâ dahi cevâb vėrip onlara dėdi ki ben dahi size bir şey sorayım • baŋa cevâb vėriŋ de ben dahi bu nesneleri ne hükûmet ile ėderim size deyivėreyim 
MRK.11.30*Yuhannânıŋ maʿmûdiyyesi gökden mi yohsa âdamlardan mı oldu baŋa cevâb vėriŋ 
MRK.11.31*onlar dahi mâbeynlerinde söyleşip dėdiler ki eḡer gökdendir der isek pes niçỉn ȯŋa inanmadıŋız dėse gerek 
MRK.11.32*ve eḡer âdamlardandır der isek kavimden korkarız zîrâ hepisi Yuhannâyı hak peyġamber bilirler idi 
MRK.11.33*ȯnuŋ içỉn Hazret-i ʿİsâya cevâb vėrip biz bilmeziz dėdiler • Hazret-i ʿİsâ dahi onlara cevâb vėrip ben dahi size bu nesneleri ne hükûmet ile ėderim deyivėrmem dėdi ∞ 
MRK.12.1*Ondan onlara temsîlât ile söylemeḡe başladı bir âdam bir bâğ dikdi de ȯŋa bir havlîyi çevirdi ve içinde üzüm basacak bir yer kazdı hem bir kulibē yapdı da ȯnủ baʿzı ırġâdlara kirâya vėrdi ȯndan yola gitdi 
MRK.12.2*ve mevsiminde ol ırġâdlara bir kulunu gönderdi ki onlardan bâğıŋ mahsûlünü ala 
MRK.12.3*ammâ onlar ȯnủ tutup döḡdüler ve boş gönderdiler 
MRK.12.4*ol dahi tekrâr bir ġayrı hizmetkâr gönderdi ammâ onlar ȯŋa da taşlar atıp başını yara{la}dılar ve söḡe söḡe gėrỉ gönderdiler 
MRK.12.5*ol ise tekrâr bir ġayrıyı gönderdi de onlar ȯnủ öldürdüler soŋra niçe ġayrıları da gönderdi ki onlardan kimini döḡdüler kimini öldürdüler 
MRK.12.6*ȯnuŋ içỉn bir sevgili oğlu dahi var iken ʿâkıbet ȯnủ da gönderip bârî oğluma hürmet ėdeler der idi 
MRK.12.7*ammâ ol ırġâdlar birbirine dėdiler ki bu vârisdir • geliŋ ȯnủ öldürelim de mîrâs bize kalır 
MRK.12.8*ve ȯnủ tutup öldürdüler hem bâğıŋ taşrasına bırakdılar 
MRK.12.9*pes bâğ sâhibi nice ėtsin • gele ve ol ırġâdları helâk eyleye de bâğı ġayrılara vėre 
MRK.12.10*siz dahi bu kitâbı okumadıŋız mı ki yapᵼcılarıŋ redd ėtdiḡi taş köşe başı oldu 
MRK.12.11*bu Rabb Teʿâlâdan olmuşdur da gözlerimize ʿacîb gelir 
MRK.12.12*onlar ise ȯnủ tutmaġa ararlar idi zîrâ bildiler ki bu temsîli onlarıŋ husûsunda söyledi idi lakin cemʿiyyetden korkarlar idi de ȯnủ bırakıp gitdiler 
MRK.12.13*ȯndan ȯŋa Ferîzzî ve Herodîlerden baʿzısını gönderdiler ki ȯnủ sözleriyle yaŋıldalar 
MRK.12.14*ve onlar gelip ȯŋa dėdiler ki yâ muʿallim biz seni hak ve kimseden pervâŋ olmadığını biliriz zîrâ insânlarıŋ kişiliklerine bakmayıp Allâhıŋ tarîkini hak üzere öḡredirsin • kaysere cizyeyi vėrmek câʾiz midir deḡil midir vėrelim mi vėrmeyelim mi deyivėr 
MRK.12.15*ammâ o onlarıŋ nifâkını bilip onlara dėdi ki niçỉn beni imtihân ėdersiŋiz • baŋa bir dînâr getiriŋ ki ȯnủ göreyim 
MRK.12.16*onlar dahi ȯŋa getirip o onlara dėdi ki bu sûret ve bu sikke kimiŋdir • onlar dahi kayseriŋdir dėdiler 
MRK.12.17*ve Hazret-i ʿİsâ cevâb vėrip onlara dėdi ki kayseriŋ mahsûsâtını kaysere ve Allâhıŋ mahsûsâtını Allâha vėriŋ • onlar da ondan taʿaccûb ėtdiler 
MRK.12.18*ȯndan ȯŋa Zındîkler geldiler ki kıyâmet yokdur dėrler ve ȯŋa suʾâl ėdip dėdiler ki 
MRK.12.19*ėy muʿallim Mûsâ bize yazdı ki bir kimseniŋ karındaşı ölse ve ʿavratını evlâdsız alıkosa karındaşı ȯnuŋ ʿavratını alsın da karındaşına nesil kaldırsın 
MRK.12.20*yedi karındaş var idi • evvelki bir ʿavrat aldı da ölüp evlâd alıkomadı 
MRK.12.21*ikinci dahi ȯnủ aldı da öldü ol dahi evlâd alıkomadı • üçüncü dahi böyle 
MRK.12.22*ve hep yedisi de ȯnủ aldılar da nesil alıkomadılar ʿâkıbet hepisinden soŋra ʿavrat da öldü 
MRK.12.23*pes kıyâmetde inşâr oldukları zamân onlardan kimiŋ ʿavratı olur çün hep yedisi de ȯnủ ʿavretliḡe tutdular 
MRK.12.24*ve Hazret-i ʿİsâ cevâb vėrip onlara dėdi ki siz bunda hatâ ėtmezmisiŋiz ki kitâbı ve kudret-ullâhı bilmezsiŋiz 
MRK.12.25*çün insân ölülerden inşâr olundukları zamân ne ʿavrat alalar ne vėreler illâ göklerdeki meleker gibi olalar 
MRK.12.26*ve ölüler yiŋe inşâr olacaklardır sorarsaŋz Mûsânıŋ kitâbında okumadıŋız mı ki Allâh Teʿâlâ ȯŋa böḡürtlende söyleyip ben İbrâhîmiŋ İlâhı İshâkıŋ İlâhı ve Yaʿkûbuŋ İlâhıyım dėdi 
MRK.12.27*Allâh Teʿâlâ ölüleriŋ ilâhı deḡildir illâ dirileriŋ ilâhıdır pes siz pek hatâ ėdersiŋiz 
MRK.12.28*o zamân kâtiblerden biri onlarıŋ mücâdelesini işidip ve onlara bir-hoş cevâb vėrdiḡini bilip ȯŋa cümleden baş vasiyyet kanġısıdır diyẻ suʾâl eyledi 
MRK.12.29*Hazret-i ʿİsâ dahi cevâb vėrdi cümle vesâyâdan baş bu ki diŋle yâ İsrâʾîl Rabbimiz Allâh Rabb vâhiddir 
MRK.12.30*ve Rabbiŋ Allâh Teʿâlâyı bütün kalbiŋ ile ve bütün cânıŋ ile ve bütün fikriŋ ile hem bütün tâkatiŋ ile sevesin • baş vasiyyet budur 
MRK.12.31*ve ikinsci buŋa mânend bu ki kendỉ karîbiŋi kendiŋ gibi sevesin • bunlardan büyük ġayrı vasiyyet yokdur 
MRK.12.32*kâtib dahi ȯŋa dėdi ki yâ muʿallim hak üzere íyỉ dėdiŋ ki Allâh birdir ve ondan ġayrı bir dahi yokdur 
MRK.12.33*ve ȯnủ bütün kalbden ve bütün fikirden ve bütün cândan hem bütün tâkat ile sevmek hem karîbiŋi kendỉyi gibi sevmek cümle kurbân ve zebîhalardan ziyâdedir 
MRK.12.34*Hazret-i ʿİsâ dahi görüp ki ʿâkilâne cevâb vėrdi ȯŋa dėdi ki sen melekût-ullâhdan ırak deḡilsin • ve artᵼk kimse ȯŋa suʾâl ėtmeḡe cerâʾet ėtmedi 
MRK.12.35*ve Hazret-i ʿİsâ heykelde taʿlîm ėdip böyle dėmeḡe başladı kâtibler nice diyebilirler ki Mesîh Dâvûduŋ oğludur 
MRK.12.36*zîrâ Dâvûd kendỉsi Rûhü'l-Kudüsden söyledi ki Rabb rabbime benim sağımda otur dėdi tâ ben düşmanlarıŋı ayaklarıŋıŋ basamağına koyuncaya dek 
MRK.12.37*pes Dâvûd kendỉsi ȯŋa rabb der imdi nice oğlu olabilir • ve cemʿiyyetiŋ ekseri ȯnủ cân ve dilden diŋlerler idi 
MRK.12.38*o ise onlara kendỉ taʿlîminde der idi ki kâtiblerden sakınıŋ ki uzun esvâb gíymeḡe ve sokâklarda selâmlanmağı severler 
MRK.12.39*ve cemʿiyyetlerde başda oturmaları hem meclislerde sedirleri severler 
MRK.12.40*ki dullarıŋ evlerini ekl ü belʿ ėderler ve bu uzun namâzlarıŋ bahânesi ile ammâ onlar pek büyük kazâyı çekeler 
MRK.12.41*ve Hazret-i ʿİsâ hazîne sandᵼğınıŋ karşᵼsına oturup kavmiŋ akçeyi hazîne sandᵼğına ne şekil atdığına bakardı ve niçe zengînler çok atarlardı 
MRK.12.42*ve bir fakîre dul ʿavrat gelip iki pul bırakdı ki bir mankır ėder 
MRK.12.43*bu kez Hazret-i ʿİsâ telâmîzi yanına çığırıp onlara dėdi ki hakkan size dėrim ki bu fakîre dul ʿavrat cümle hazîne sandᵼğına atanlardan ziyâde atdı 
MRK.12.44*zîrâ hepisi ʿavâha artanlardan atdılar ammâ o kendỉ fakrından cümle varını ve cümle mâlını atdı ∞ 
MRK.13.1*Ve o heykelden çıkar iken telâmîzinden biri ȯŋa dėdi ki yâ muʿallim bak bu taşlar ne şekil ve bu binâlar ne şekildir 
MRK.13.2*Hazret-i ʿİsâ dahi ȯŋa cevâb vėrip dėdi ki bu ʿazîm binâları görürmüsün taş taş üzerine kalmayacakdır ki yıkılmamış ola 
MRK.13.3*ȯndan Tûr-ı Zeytûn üzerinde heykele karşᵼ otururken Petro ve Yaʿkûb ve Yuhannâ ve Ândriya ȯŋa tenhâda sordular 
MRK.13.4*bize deyivėr bu nesneler ne zamân vâkiʿ olurlar ve vaktiŋ nişânı ne şekildir ki bu cümle nesneleriŋ inkızâsı ola 
MRK.13.5*Hazret-i ʿİsâ dahi onlara cevâb vėrip dėmeḡe başladı ki sakınıŋ sizi kimse ıdlâl ėtmesin 
MRK.13.6*zîrâ niçesi benim ismim ile gelip ol mesîh benim diyeceklerdir de çok kimseleri ıdlâl ėdeler 
MRK.13.7*pes cenkleri ve cenkleriŋ haberlerini işitdiḡiŋiz zamân muztarib olmaŋ zîrâ vâkiʿ olmak gereklerdir ammâ dahi inkızâ olmaz 
MRK.13.8*çün bir millet bir ġayrı millet üzerine ve bir memleket bir ġayrı memleket üzerine kalkacaklardır ve her yerde zelzeleler kahtlar tâʿûnlar olacakdır 
MRK.13.9*bu nesneler elemleriŋ ibtidâları ola pes kendỉleriŋizi sakınıŋ zîrâ ehl-i mahfilleriŋ ellerine kovulacak ve mecmaʿlarda döḡüleceksiŋiz hem benim ucumdan onlara şehâdet içỉn hâkimler ve pâdişâhlar öŋüne ihzâr olacaksıŋız 
MRK.13.10*ve cümle tâʾifeler arasında evvelce İncîl vaʿz olunsa gerek 
MRK.13.11*pes sizi onlarıŋ ellerine vėrmek içỉn getirdikleri zamân ne diyeceḡiŋize pėşince ihtimâmda ve efkârda olmaŋ belki ol ânda size ne ki vėrilir ise ȯnủ söyleyiŋ zîrâ söyleyenler siz deḡilsiŋiz illâ Rûhü'l-Kudüsdür 
MRK.13.12*ve karındaş karındaşını hem baba oğlunu ölüme teslîm eyleye ve oğullar babalar ve anaları üzerine kalkalar da onları öldürdeler 
MRK.13.13*siz dahi benim ismim içỉn hepisinden mabġûz olursuŋuz ammâ tâ âhire dek dayanan halâs ola 
MRK.13.14*pes Dâniyâl peyġamberiŋ söylediḡi harâbıŋ kerâhiyyetiniŋ lâyık olmayan yerde konduğunu gördüḡüŋüz zamân • okuyan fehm eylesin • ol vakitde Yahûdâ vilâyetinde olanlar dağlara kaçsınlar 
MRK.13.15*ve eviŋ damı üzerinde olan kişi eve inmesin hem kendỉ evinden bir şey almağa girmesin 
MRK.13.16*ve sahrâda olan kendỉ esvâbını almak içỉn gerỉ dönmesin 
MRK.13.17*pes ol günlerde vây gebelere ve emzirenlere 
MRK.13.18*ve yalvarıŋ ki firârıŋız kışda olmaya 
MRK.13.19*zîrâ ol günlerde şöyle bir musîbet ola ki Allâh Teʿâlâ halk ėtdiḡi nesneleriŋ halîkasınıŋ ibtidâsından tâ şimdiye dek hîç ne olmuş ne olacakdır 
MRK.13.20*ve eḡer Allâh Teʿâlâ ol günleri taksîr ėtmemiş olaydı hîç bir beşer kurtulmazdı ammâ ol günleri Rabb Teʿâlâ ihtiyâr ėtdiḡi muhtârlar içỉn taksîr eyledi 
MRK.13.21*ve o zamân bir kimse size Mesîh bundadır ya işte fulân yerdedir derse inanmaŋ 
MRK.13.22*zîrâ yalancı mesîhler ve yalancı peyġamberler kalkacaklar ve kâbil olaydı muhtârları da ıdlâl ėtmek içỉn âyât ve muʿcizâtlar ėdecekler 
MRK.13.23*ammâ siz sakınıŋ işte ben size her şeyi pėşîn söyledim 
MRK.13.24*ve ol günlerde ol musîbetden soŋra güneş karaŋılana hem ay kendỉ aydınlığını vėrmeye 
MRK.13.25*ve gökden yıldızlar düşeler hem semavâtda olan kuvvetler sarsılalar 
MRK.13.26*ve o zamân benî âdem İbnü'l-İnsânıŋ bulutlarda ve ʿazîm kuvvet ve celâlde geldiḡini göreler 
MRK.13.27*ol dahi ol vakitde kendỉ meleklerini göndere de muhtârlarını dört rüzgârdan yeriŋ intihâsından tâ göḡüŋ intihâsında dek devşirecekdir 
MRK.13.28*pes bu temsîli incîrden öḡreniŋ • kaçanki ȯnuŋ dalları yumuşak olup yaprakları tomurcaklanır yazıŋ yakın idiḡini bilirsiŋiz 
MRK.13.29*siz dahi böyle kaçanki bu nesneleriŋ vâkiʿ olduğunu gördüḡüŋüz zamân biliŋ ki o yakın hemân kapᵼdadır 
MRK.13.30*hakkan derim size ki cümle bu nesneler vâki olmazdan evvel bu devir zâʾil olmaya 
MRK.13.31*semâ ve arz zâʾil olalar ammâ benim kelâmım zâʾil olmaz 
MRK.13.32*nihâyet ol günü ve ol sâʿati kimse bilmez ne gökdeki melekler ne Oğul fakat yalıŋız Baba bilir 
MRK.13.33*sakınıŋ uyanık oluŋ ve namâz kılıŋ zîrâ ol vaktiŋ kaçan olacağını bilmezsiŋiz 
MRK.13.34*nice ki bir âdam yola çıkıp kendỉ evini bıraksa kendỉ hizmetkârlarına hükûmet ve herkese kendỉ işini ısmarlar ise hem kapᵼcıya uyanık olsun diyẻ emr eyler ise İbnü'l-İnsân dahi böyledir 
MRK.13.35*pes uyanık oluŋ zîrâ ev sâhibiniŋ ne vakitde geleceḡini âhşâmda mı dün yarᵼsında mı huros ötüşünde mi yohsa sabâhda mı bilmezsiŋiz 
MRK.13.36*tâ kim ol apaŋsızın gelip sizi uyur bulmaya 
MRK.13.37*pes size söylediḡimi hepisine söylerim uyanık oluŋ ∞ 
MRK.14.1*Bu kez iki günden soŋra fısh ve fetîr bayrâmları idi ve baş imâmlar hem kâtibler Hazret-i ʿİsâyı hîle ile tutmağa ve ȯnủ öldürmeḡe bir usûl ararlar idi 
MRK.14.2*ammâ bayrâmda olmasın dėrler idi ki tâ ki kavmiŋ bir ġulġulesi olmaya 
MRK.14.3*ve Hazret-i ʿİsâ Beyt-ʿAnyâda ebras Simʿunuŋ evinde sofrada iken bir ʿavrat geldi ki bir hokka kıymetli nârdîn yağı var idi ve hokkayı kırıp ȯnủŋ başına aktardı 
MRK.14.4*ve baʿzılar derûnlarında incinip bu yağ niçỉn telef oldu dėdiler 
MRK.14.5*zîrâ üçyüz dînârdan ziyâdeye satılmağa ve fukarâya vėrilmeḡe kâbil idi • bu husûsdan ol ʿavrata darılırlar idi 
MRK.14.6*ammâ Hazret-i ʿİsâ dėdi ki koyuŋ niçỉn ȯnủ incidirsiŋiz • o baŋa bir hayr maslahat ėtdi 
MRK.14.7*zîrâ fukarâ dâʾimâ siziŋle olur ve istediḡiŋiz zamân onlara íylik ėtmeḡe kâdir olursuŋuz ammâ ben dâʾimâ siziŋ{le} olmam 
MRK.14.8*bu makdûrunu sarf eyledi ve benim cesedimi cenâzelik içỉn pėşînce yağladı 
MRK.14.9*hakkan size dėrim ki bütün dünyâda her nerede ki bu İncîl tebşîr olursa bunuŋ ėtdiḡi de kendỉ zikri içỉn hikâyet oluna 
MRK.14.10*o zamân ol onikiden Esharî Yahûdâ nâm kimesne baş imâmlara ȯnủ ellerine teslîm ėtmek içỉn vardı 
MRK.14.11*onlar dahi bunủ işidip sevindiler ve ȯŋa akçe vėrmeḡe ikrâr eylediler • ol dahi bir veçhe arardı ki ȯnủ fursat ile ele vėre 
MRK.14.12*pes fetîr bayrâmınıŋ ilk gününde fısh kurbânları olduğu zamân telâmîz ȯŋa dėdiler nerede istersin ki varalım saŋa fısh yeyeceḡini hâzırlayalım 
MRK.14.13*ol dahi telâmîzinden ikisini gönderip onlara dėdi ki varıŋ şehre ve bir destî su götürür âdama râst gelesiz de ardınca gidiŋ 
MRK.14.14*ve ol nereye ki girirse ol eviŋ sâhibine deyiŋ ki muʿallim telâmîzim ile fısh taʿâmını yeyeceḡim oda kandadır der 
MRK.14.15*ol dahi size bir ʿazîm hâzır ve müheyyâ selâmlık gösterecekdir • orada hâzırlayıŋ 
MRK.14.16*telâmîzi dahi varıp şehre geldiler ve dėdiḡi gibi buldular da fısh yeyeceḡini hâzırladılar 
MRK.14.17*ol dahi âhşâmda oniki telâmîzi ile geldi 
MRK.14.18*ve sofrada oturup yeyiyorken Hazret-i ʿİsâ dėdi ki hakkan size derim ki benim ile yeyen sizden biri beni ele vėrecekdir 
MRK.14.19*onlar dahi mahzûn olup birer birer benmiyim dėmeḡe başladılar 
MRK.14.20*ol dahi onlara cevâb vėrip onikiden biridir ki benim ile sahâna el batırır dėdi 
MRK.14.21*tahkîk İbnü'l-İnsân gider nice ki ȯnuŋ husûsunda yazıldı ise ammâ vây ol âdama ki İbnü'l-İnsân ondan ele vėrilir • ȯŋa dahi íyỉ olurdu ki doğmamış olaydı 
MRK.14.22*ve onlar yeyiyorken Hazret-i ʿİsâ etmeḡi aldı ve bereket duʿâsın okuyup ȯnủ pâreledi de onlara vėrdi hem alıŋ yeyiŋ benim cesedim budur dėdi 
MRK.14.23*ȯndan kâseyi alıp ve şükr ėdip onlara vėrdi de hepisi içdiler 
MRK.14.24*ve onlara dėdi ki ʿAhd-i cedîdî kanım budur ki niçeler içỉn dökülür 
MRK.14.25*hakkan size derim ki ben artᵼk asmanıŋ meyvesinden içmeyeceḡim tâ melekût-ullâhda ȯnủŋ yeŋisini içeceḡim güne dek 
MRK.14.26*ȯndan tesbîh okuduklarından soŋra Zeytûn Dağına çıkdılar 
MRK.14.27*ve Hazret-i ʿİsâ onlara dėdi ki siz hepiŋiz baŋa bu gėce şek getireceksiŋiz zîrâ yazılmışdır ki ben çobanı urayım da koyunlar perâkende ola 
MRK.14.28*ammâ ihyâ olduğumdan soŋra sizden evvel Celîleye varayım 
MRK.14.29*Petro dahi ȯŋa eḡer hepisi saŋa şek getirirler ise de ben ėtmem dėdi 
MRK.14.30*Hazret-i ʿİsâ dahi ȯŋa dėdi ki hakkan derim saŋa ki hemēn bugün bu gėce huros iki kerre ötmezden evvel sen beni üç kerre inkâr ėdeceksin 
MRK.14.31*ammâ o dahi artᵼk der idi ki seniŋ ile ölmek lâzım olursada seni inkâr ėtmem • hepisi de böyle dėrler idi 
MRK.14.32*ȯndan Getsemânî nâm bir kasabaya geldiler de o telâmîzine ben namâz kılıncaya dek bunda oturuŋ dėdi 
MRK.14.33*ve Petroyu hem Yaʿkûbu hem Yuhannâyı bile aldı da korku çekmeḡe ve pek sıkılmağa başladı 
MRK.14.34*ve onlara dėdi ki benim cânım tâ ölüm haddine dek mahzûndur • duruŋ burada ve uyanık oluŋ 
MRK.14.35*ve biraz ilerỉ varıp yere düşdü hem mümkin ise o sâʿat kendỉnden geçe diyẻ yalvardı 
MRK.14.36*ve dėdi ki yâ Âbbâ yaʿnî Baba her şey saŋa mümkindir • bu peymâneyi benden geçir lakin benim deḡil illâ seniŋ istediḡiŋ olsun 
MRK.14.37*ȯndan gelip telâmîzi uyur buldu ve Simʿun Petroya uyurmusun dėdi • bir sâʿat de mi uyanık olmağa kâdir olmadıŋ 
MRK.14.38*uyanık oluŋ ve namâz kılıŋ tâ ki vesveseye düşmeyesiz çün rûh müstaʿidd ammâ nefis zaʿyıfdır 
MRK.14.39*ve tekrâr varıp yine ol kelâmı söyleyip namâz kıldı 
MRK.14.40*ȯndan dönüp onları tekrâr uyur buldu zîrâ gözleri ağırlandı idi ve ȯŋa cevâb vėrmeḡe bilmediler 
MRK.14.41*üçüncü kerre dahi geldi de onlara dėdi ki şimden soŋra uyuyuŋ ve râhat eyleyiŋ yeter sâʿat geldi işte İbnü'l-İnsân günâhkârlarıŋ eline vėrilir 
MRK.14.42*kalkıŋ gidelim işte beni ele vėren yaklaşır 
MRK.14.43*ve o mahallde o dahi söyler iken ol onikiden biri olan Yahûdâ ve bile baş imâmlarıŋ ve kâtibleriŋ ve şeyhleriŋ tarafından bir ʿazîm alay kılıclar ile ve destçûplar ile geldiler 
MRK.14.44*ve ȯnủ ele vėren onlara bir nişân vėrmiş idi ki kimi öpersem odur ȯnủ tutuŋ ve itʾminân ile götürüŋ dėdi 
MRK.14.45*ve yetişdiḡi gibi ȯŋa yaklaşdı hem rabb rabb hoş bulduk dėdi ve ȯnủ öpdü 
MRK.14.46*o zamân onlar üzerine ellerini salıp ȯnủ tutdular 
MRK.14.47*ve orada hâzırlardan biri kılıcı çıkarıp baş imâmıŋ hizmetkârına çaldı da kulağını kesdi 
MRK.14.48*Hazret-i ʿİsâ dahi onlara hitâb ėdip dėdi ki siz beni tutmak içỉn hırsız üzerine gibi kılıclar ve destçûplar ile çıkdığıŋız 
MRK.14.49*ben bütün gün heykelde yanıŋızda idim de beni tutmadıŋız ammâ bu nesne kitâb itmâm olunmak içỉn vâkiʿ oldu 
MRK.14.50*bu kez hepisi ȯnủ bırakıp kaçdılar 
MRK.14.51*ve bir oğlan ki çıplak tenine bir ihrâm sarmış idi ȯnuŋ ardınca yürüdü de yiḡitler ȯnủ tutdular 
MRK.14.52*ammâ o ihrâmı bırakıp onlardan çır çıplak kaçdı 
MRK.14.53*onlar dahi Hazret-i ʿİsâyı baş imâma götürdüler de baş imâmlar ve şeyhler hem kâtibler bile ȯnuŋ yanına cemʿ oldular 
MRK.14.54*Petro ise ırakdan ardınca gelirdi tâ baş imâmıŋ havlîsine dek ve orada ʿasesler ile oturup âteşde ısınır idi 
MRK.14.55*bu kez baş imâmlar ve cümle mahfil Hazret-i ʿİsâ üzerine ȯnủ öldürmek içỉn şâhidlik ararlar idi ve hîç bulamazlar idi 
MRK.14.56*zîrâ niçesi ȯnuŋ üzerine yalan şâhidlik söylerler idi ammâ şâhidliḡi münâsib deḡil idi 
MRK.14.57*o zamân baʿzısı kalkdılar ve üzerine yalan şâhidlik söyleyip dėdiler ki 
MRK.14.58*biz işitdik ki bu kişi ben bu el ile yapılı heykeli bozayım ve üç günüŋ içinde bir ġayrıyı yapayım ki el ile yapılmış olmaya dėdi 
MRK.14.59*nihâyet böyle dahi şehâdetleri münâsib deḡil idi 
MRK.14.60*o zamân baş imâm orada ortaya ayağa kalkdı ve Hazret-i ʿİsâya suʾâl ėdip dėdi ki sen hîç cevâb vėrmezsin • bunlar üzeriŋe ne şâhidlik ėderler 
MRK.14.61*o ise sükut ėtdi ve hîç cevâb vėrmedi • bir dahi baş imâm ȯŋa suʾâl ėdip Müteʿâliŋ Oğlu Mesîh senmisin dėdi 
MRK.14.62*Hazret-i ʿİsâ dahi belî benim dėdi ve göresiŋiz ki İbnü'l-İnsân Kâdir Teʿâlânıŋ sağında otura hem göḡüŋ bulutlarıyla gele 
MRK.14.63*baş imâm dahi esvâbını yırtıp artᵼk bize şâhidlik ne lâzım dėdi 
MRK.14.64*küfrü işitdiŋiz ne dersiŋiz pes cümlesi üzerine hükm ėdip vâcibü'l-katldir dėdiler 
MRK.14.65*ve baʿzısı üzerine tükürmeḡe ve yüzünü örtmeḡe hem tabancalar çalmağa başlayıp bilecek ol dėdiler hem ʿasesler ȯnủ deḡenekler ile ururlar idi 
MRK.14.66*bu kez Petro aşağada havlîde iken baş imâmıŋ câriyelerinden birisi gelip 
MRK.14.67*ve Petroyu ısınır görüp ȯnuŋ yüzüne bakdı ve sen de Nazîrî ʿİsâ ile idiŋ dėdi 
MRK.14.68*ammâ o inkâr ėdip benim bildiḡim deḡildir ve sen de ne dersin bilmem dėdi • ȯndan taşra kapᵼ öŋüne çıkdıkda huros ötdü 
MRK.14.69*ve halâyık ȯnủ tekrâr görüp orada hâzır olanlara bu onlardandır dėmeḡe başladı 
MRK.14.70*ammâ o tekrâr inkâr ėtdi ve bir azdan soŋra orada olanlar tekrâr Petroya dėdiler ki gerçek sen de onlardansın zîrâ sen Celîllisin hem söyleyişiŋ ȯŋa beŋzer 
MRK.14.71*o ise kendỉye bed duʿâ ve ând içmeḡe başlayıp ben dėdiḡiŋiz âdamı bilmem dėdi 
MRK.14.72*huros dahi ikinci kerre ötdü de Petronuŋ Hazret-i ʿİsâ ȯŋa söylediḡi kelâm hâtırına geldi ki huros iki kerre ötmezden evvel sen beni üç kerre inkâr ėdeceksin dėdi idi • bu husûsdan ağlamağa başladı ∞ 
MRK.15.1*Ve teziye sabâhdan baş imâmlar şeyhler ve kâtibler hem bütün mahfil ile müşâvere ėdip Hazret-i ʿİsâyı bağladılar da ȯnủ götürüp Pilatoya teslîm eylediler 
MRK.15.2*Pilato dahi ȯŋa suʾâl ėdip Yahûdîleriŋ pâdişâhı senmisin dėdi • ol dahi ȯŋa cevâb vėrip sen söylersin dėdi 
MRK.15.3*ve baş imâmlar ȯnủ çok şeyler içỉn kovlarlardı o ise hîç cevâb vėrmez idi 
MRK.15.4*ve Pilato tekrâr suʾâl ėdip sen hîç cevâb vėrmezsin • bak kaç şeylere üzeriŋe şâhidlik ėderler dėdi 
MRK.15.5*ammâ Hazret-i ʿİsâ artᵼk hîç cevâb vėrmedi şöyle ki Pilato taʿaccüb ėderdi 
MRK.15.6*bu kez o onlara her bayrâmda bir mahbûsu kanġısını isteseler idi salıvėrir idi 
MRK.15.7*ve Bârâbbâ nâm bir kimse var idi ki tuġyanda âdam öldüren tuġyancı yoldaşlar ile mahbûs idi 
MRK.15.8*cemâʿat dahi çığırıp onlara dâʾimâ ėtdiḡi ʿâdeti istemeḡe başladılar 
MRK.15.9*Pilato dahi onlara cevâb vėrip istermisiŋiz ki size Yahûdîleriŋ pâdişâhını salıvėreyim dėdi 
MRK.15.10*zîrâ bir-hoş bilirdi ki baş imâmlar ȯnủ ȯnuŋ ellerine hasedden teslîm eylediler 
MRK.15.11*ammâ baş imâmlar cemʿiyyeti kındırdılar ki ȯnủ vėrmeden ise onlara Bârâbbâyı salıvėre 
MRK.15.12*ve Pilato cevâb vėrip tekrâr onlara dėdi ki pes ne istersiŋiz ki ol dėdiḡiŋiz Yahûdânıŋ pâdişâhına ėdeyim 
MRK.15.13*onlar dahi tekrâr ȯnủ hâçla diyẻ çığırdılar 
MRK.15.14*ve Pilato onlara dėdi ki ammâ göreyim ne kemlik eyledi • onlar ise dahi ziyâde ȯnủ hâçla diyẻ çığırdılar 
MRK.15.15*pes Pilato kesret-i halkı hoşnûd ėtmek isteyip onlara Bârâbbâyı salıvėrdi ve Hazret-i ʿİsâya deḡenek çaldırdıkdan soŋra teslîm ėtdi ki hâçlayalar 
MRK.15.16*o zamân sarıcalar ȯnủ dîvân hâne havlîsine götürdüler de bütün bölüḡü cemʿ eylediler 
MRK.15.17*ve ȯŋa fırfır esvâbı gíydirdiler hem dikenlerden bir tâc urup başına sokdular 
MRK.15.18*ȯndan ȯŋa selâmlamağa başlayıp ėy Yahûdîleriŋ pâdişâhı hoş bulduk dėdiler 
MRK.15.19*ve başına bir kamış çalarlardı hem üstüne tükürürler idi ve diz çöküp ȯŋa taparlar idi 
MRK.15.20*ȯndan ȯnủ masharalığa aldıkdan soŋra fırfır sevbinden soydular da kendỉ esvâbını gíydirdiler ve ȯnủ hâçlamak içỉn taşraya götürdüler 
MRK.15.21*ve Aleksandiro hem Rufo babası Simʿun Kîrneyî nâm kimesneleri ki tarlalardan dönüp geçerken ȯnuŋ salîbini götürmeḡe ânkâriyyaya tutdular 
MRK.15.22*ve Hazret-i ʿİsâyı Câcile nâm yere ki tercüme olundukda cimcime dėmek olur götürdüler 
MRK.15.23*ve ȯŋa mürr-i sâfî ile mahlût şarâbı içirdiler ammâ o ağzına almadı 
MRK.15.24*ve ȯnủ hâçladıkdan soŋra esvâbını herkes neyi alır diyẻ kurʿayı atarak paylaşdılar 
MRK.15.25*ve ȯnủ hâçladıkları zamân üçüncü sâʿat idi 
MRK.15.26*üzerine konulmuş cürümnâme ise böyle yazıldı idi yaʿnî Yahûdîleriŋ Pâdişâhı budur 
MRK.15.27*hem dahi ȯnuŋla iki hırsızı da birini sağında ve birini solunda hâçladılar 
MRK.15.28*ve ol kitâb itmâm olundu ki bed fâʿillere maʿdûd oldu der 
MRK.15.29*ve yanında geçenler ȯŋa söḡerler idi hem baş salıp dėrler idi ki vây sen ki heykeli bozarsın da üç günde tekrâr yaparsın 
MRK.15.30*kendỉŋi kurtar ve hâçdan aşağa in 
MRK.15.31*ve kezalik baş imâmlar kâtibler ile birbirine istihzâʾan o ġayrıları kurtardı ve kendỉyi kurtarmağa kâdir deḡildir dėrler idi 
MRK.15.32*hâlâ ol İsrâʾîliŋ Pâdişâhı Mesîh hâçdan insin ki görelim de îmân getirelim • ol bile hâçlanmışlar dahi ȯŋa söḡerler idi 
MRK.15.33*ȯndan altıncı sâʿat gelip bütün yerde tâ dokuzuncu sâʿate dek karaŋlık oldu 
MRK.15.34*ve dokuzuncu sâʿatde Hazret-i ʿİsâ ʿazîm âvâz ile çığırıp Eloî Eloî limâ safahtanî dėdi ol ki tercüme olıcak yâ Allâhım yâ Allâhım niçỉn beni terk eylediŋ dėmek olur 
MRK.15.35*ve orada hâzır olanlardan baʿzısı işidip işte İlyâ çığırır dėrler idi 
MRK.15.36*ȯndan onlardan biri seḡirdip bir süngeri sirke ile doldurdu da ȯnủ bir kamışa dolaşdırıp ȯŋa içmeḡe vėrdi ve koyuŋ İlyâ ȯnủ aşağa indirmeḡe gelir mi bakalım derler idi 
MRK.15.37*Hazret-i ʿİsâ dahi ʿazîm âvâz salıp rûhu teslîm eyledi 
MRK.15.38*ve heykeliŋ perdesi başdan aşağaya dek iki pâre oldu 
MRK.15.39*bu kez orada Hazret-i ʿİsânıŋ karşᵼsında hâzır olan yüzbaşı görüp ki böyle çığırdıkdan soŋra rûhu teslîm ėtdi tahkîk bu ibn-ullâhdır dėdi 
MRK.15.40*ve orada ʿavratlar dahi var idi ki ırakdan bakarlar idi ve aralarında Mağdalâniyye Meryem ve küççük Yaʿkûbuŋ hem Yoseniŋ anası diḡer Meryem hem Sâlome aralarında idiler 
MRK.15.41*ki o dahi Celîlede iken ardınca gidip ȯŋa hizmet ėderlerdi ve niçe ġayrılar ki Kuds-i Şerîfe bile çıkdılar idi 
MRK.15.42*ȯndan artᵼk âhşâm iken çün cumʿa yaʿnî cumʿa ertesiniŋ öŋü idi 
MRK.15.43*Râmattî Yûsuf nâm bir ʿazîz müşîr ki ol dahi melekût-ullâha muntazır idi geldi ve cerâʾet ėdip Pilatoya girdi de Hazret-i ʿİsânıŋ tenini istedi 
MRK.15.44*ve Pilato artᵼk ȯnuŋ vefât ėtdiḡine taʿaccüb eyledi de yüzbaşıyı yanına çığırıp ȯŋa çokdan mı öldü diyẻ suʾâl eyledi 
MRK.15.45*ve yüzbaşıdan ahvâli bilip tenini Yûsufa bağışladı 
MRK.15.46*ol dahi bir kefen satᵼn alıp ve Hazret-i ʿİsâyı hâçdan indirip kefenledi de bir kaya içinde kesilmiş mezâra kodu ve mezârıŋ ağzına bir taş yuvarladı 
MRK.15.47*Mağdalâniyye Meryem dahi ve Yûsufuŋ anası diḡer Meryem nerede konulur diyẻ bakarlar idi ∞ 
MRK.16.1*Bu kez sebt günü geçdikden soŋra Mağdalâniyye Meryem ve Yaʿkûbuŋ anası diḡer Meryem hem Sâlome Hazret-i ʿİsâyı yağlamak içỉn etyâb satᵼn almış iken 
MRK.16.2*hafta başı gününüŋ çiḡ sabâhından güneş doğacak mahallde mezâra geldiler 
MRK.16.3*ve birbirine mezârıŋ ağzından bize taşı kim yuvarlaya dėrler idi 
MRK.16.4*ȯndan bakıp görürler ki taş yuvarlanmış idi zîrâ pek büyük idi 
MRK.16.5*ve mezâra girmişler iken bir cüvânı gördüler ki sağ cânibinde beyâz libâs ile gíyinmiş oturur idi de korkdular 
MRK.16.6*ol dahi onlara korkmaŋ dėdi siz hâçlanmış ʿİsâ en-Nazîrîyi ararsıŋız o ise ihyâ olmuşdur bunda deḡildir işte ȯnủ kodukları yer budur 
MRK.16.7*nihâyet ȯnuŋ telâmîzine ve Petroya varıŋ deyiŋ ki o sizden evvel Celîleye gider nice ki size dėdi ise ȯnủ orada bulursuŋuz 
MRK.16.8*ve onlar dahi teziye çıkıp mezârdan kaçdılar zîrâ lerzân ve tersân oldular idi ve kimseye bir şey söylemediler zîrâ ki korkarlardı 
MRK.16.9*pes ʿİsâ ihyâ olmuş iken hafta başınıŋ sabâhında ibtidâ Mağdalâniyye Meryeme göründü ki içinden yedi cinni kovdu idi 
MRK.16.10*ol dahi varıp evvelden ȯnuŋ ile bile olanlara haber vėrdi ki onlar yas çekip ağlarlar idi 
MRK.16.11*ve ȯnuŋ sağ olduğunu hem ȯŋa göründüḡünü işidip inanmadılar 
MRK.16.12*pes bu nesnelerden soŋra onlardan ikisine ġayrı şekilde göründü ki yolda iken tarlalara giderler idi 
MRK.16.13*onlar dahi varıp ġayrılara haber vėrdiler ammâ onlar da inanmadılar 
MRK.16.14*ʿâkıbet ol onbire onlar sofrada iken göründü ve onlarıŋ iʿtikâdsızlığını hem kalbleriniŋ pekliḡini yüzlerine urdu zîrâ ihyâ olmuş görenlere inanmadılar idi 
MRK.16.15*hem onlara dėdi ki Bütün dünyâya varıŋ da her mahlûka İncîli tebşîr eyleyiŋ 
MRK.16.16*îmân getiren ve müteʿammid olan halâs ola ammâ îmân getirmeyen müdân ola 
MRK.16.17*ve îmân getirenlere bu âyât tetebbuʿ ėde Benim ismim ile cinnleri kovalar yeŋi diller ile söyleyeler 
MRK.16.18*yılânları kaldıralar ve bir mühlik nesne içseler de onlara hîç zarar ėtmeye hastalar üzerine ellerini koyalar da şifâ bulalar 
MRK.16.19*pes Rabb onlara söyledikden soŋra göḡe merfûʿ oldu da Allâh Teʿâlânıŋ sağında oturur 
MRK.16.20*onlar dahi çıkıp her yerde tebşîr ėderler idi ve Rabb Teʿâlâ onlar ile muʿâmil olup tetebbuʿ ėden âyât ile Kelâm-Ullâhı isbât ėderdi ∞ (Markonuŋ kavlince İncîl tamâm oldu) (Ali Bey'in parafı) 
LUK.0.0*Hazret-i ʿİsâ el-Mesîhiŋ İncîl-i Şerîfi - Lukanıŋ kavlince
LUK.1.1*Çünki çok kimesneler ol umûruŋ hikâyetini terkîb ėtmeḡe mübâşeret eylediler ki biz onlarıŋ husûsundan tamâm müteʾmîniz 
LUK.1.2*nice ki onları ȯnủ ibtidâdan görenler ve Kelâm-Ullâhıŋ huddâmı olanlar bize aŋlatdılar ise 
LUK.1.3*baŋa da tamâm ibtidâdan her şeyʾe vukûf oldukdan soŋra maʿkûl göründü ki saŋa tertîb üzere yazam ėy fazîletli Timoteʾo 
LUK.1.4*tâ kim ol saŋa öḡrenilen şeyleri hakîkat-ı hâl üzere bilesin 
LUK.1.5*Yahûdâ pâdişâhı Herodesiŋ eyyâmında Âbiyâ nöbetinden Zekeriyâ nâm bir imâm var idi ve Hârûn kızlarından Elisabet nâm hâtûn ʿavratı idi 
LUK.1.6*bu kez ikisi de Allâh Teʿâlânıŋ huzûrunda sâdık iken cümle vesâyâ ve Rabbiŋ ferâʾizinde bilâ-levim diyẻ insilâk ėderler idi 
LUK.1.7*ve evlâdı yoğidi zîrâ Elisabet ʿâkıre idi hem ikisi de yaşlıca idiler 
LUK.1.8*pes oldu ki Zekeriyâ Allâh Teʿâlânıŋ huzûrunda kendỉ nöbetiniŋ sırasında imâmet ėderken 
LUK.1.9*imâmetiŋ âyîni üzere ȯŋa Rabbiŋ heykeline buhûrlamak içỉn girmeḡe nöbet düşdü 
LUK.1.10*ve cümle kesret-i halk buhûr vaktinde taşrada iken namâz kılardı 
LUK.1.11*bu kez Rabbiŋ meleḡi buhûr mihrâbınıŋ sağ tarafında durup ȯŋa göründü 
LUK.1.12*Zekeriyâ dahi ȯnủ görüp muztarib oldu ve üzerine havf düşdü 
LUK.1.13*ammâ melek ȯŋa ėy Zekeriyâ korkma dėdi zîrâ duʿâŋ müstecâb oldu ve ʿavratıŋ Elisabet saŋa bir oğul doğuracakdır ki adını Yuhannâ koyasın 
LUK.1.14*ve o saŋa sürûr ve hubûr içỉn ola hem çok kimseler ȯnuŋ doğuşundan sevineler 
LUK.1.15*zîrâ o Rabb Teʿâlânıŋ huzûrunda ʿazîm olur ve ne hamr ne müskir içe hem anasınıŋ karnından Rûhü'l-Kudüs ile mümtelî ola 
LUK.1.16*ve benî İsrâʾîlden çok kimseleri Rabb Allâh Teʿâlâsına tercîʿ eyleye 
LUK.1.17*ve Rûh ile hem İliyânıŋ kuvveti ile ȯnuŋ öŋünde gide • babalarıŋ kalblerini oğullara ve ʿâsîleri sâdıklarıŋ ʿilmine döndermek hem Rabb Teʿâlâya bir müʾeddeb kavmi hâzırlamak içỉn 
LUK.1.18*Zekeriyâ dahi meleḡe ben bunủ neden bileyim çün ben kocayım ve benim ʿavratım haylice yaşlıdır dėdi 
LUK.1.19*melek dahi cevâb vėrip ȯŋa dėdi ki ben Allâh Teʿâlânıŋ huzûrunda duran Cebrâʾilim ve saŋa söylemeḡe hem bu íyỉ müjdeleri iʿlâm ėtmeḡe irsâl olundum 
LUK.1.20*ve işte sen ahras olup tâ bu nesneler vâkiʿ olacak güne dek söylemeḡe kâdir olmayasın zîrâ zamân ile itmâm olacak kelâmıma inanmadıŋ 
LUK.1.21*bu kez kavim Zekeriyâyı bekleyip dururdu ve heykelde eḡlendiḡine taʿaccüb ėderler idi 
LUK.1.22*o ise çıkdığı zamân onlara söylemeḡe kâdir olmadı • onlar dahi bildiler ki heykelde bir rüʾyâyı gördü ve o onlara îmâ ėderdi de dilsiz kaldı 
LUK.1.23*ve oldu ki hizmetiniŋ eyyâmı tamâm oldukdan soŋra kendỉ evine gitdi 
LUK.1.24*ve ol günlerden soŋra ol Elisabet nâm ʿavrat hâmile oldu da beş ay gizlenip der idi ki 
LUK.1.25*hele Rabb Teʿâlâ baŋa böyle eyledi şul günlerde ki ol benim ʿaybımı âdamlar arasında kaldırmak içỉn baŋa iltifât eyledi 
LUK.1.26*ve altıncı ayda melek Cebrâʾil Allâh tarafından Nazâret nâm Celîle şehrine irsâl olundu 
LUK.1.27*bir kıza ki beyt-i Dâvûddan Yûsuf nâm bir âdama nişânlı idi • ol kızıŋ adı Meryem idi 
LUK.1.28*ve melek ȯŋa girip dėdi ki selâm saŋa ėy lütuf bulmuş kız • Rabb Teʿâlâ seniŋle olsun • ʿavratlar arasında mübârek olasın 
LUK.1.29*o ise ȯnủ görüp ȯnuŋ kelâmından ıztırâb çekdi ve kendỉ kendỉden ne âsıl selâmdır diyẻ der idi 
LUK.1.30*melek dahi ȯŋa dėdi ki korkma ėy Meryem zîrâ Allâh Teʿâlânıŋ katında lütuf bulmuşsundur 
LUK.1.31*ve işte sen hâmile olasın da bir oğul doğurasın ki adını ʿİsâ koyasın 
LUK.1.32*ve o ʿazîm ola hem ȯŋa Müteʿâliŋ Oğlu dėnile ve Rabb Allâh Teʿâlâ ȯŋa babası Dâvûduŋ tahtını vėre 
LUK.1.33*hem o beyt-i Yaʿkûb üzerine ebeden pâdişâhlık süre de ȯnuŋ pâdişâhlığına hîç inkızâ olmaya 
LUK.1.34*Meryem dahi meleḡe dėdi ki bu nice olmak kâbildir çün ben er nedir bilmem 
LUK.1.35*melek dahi cevâb vėrip ȯŋa dėdi ki Rûhü'l-Kudüs üzeriŋe gele ve Müteʿâliŋ kuvveti saŋa tazallül eyleye • bu husûsdan şul senden doğacak kadîse İbn-Ullâh dėnile 
LUK.1.36*ve işte hısmıŋ Elisabet de kocalığında bir oğlan ile hâmiledir ve bu altıncı aydır ki ȯŋa ʿâkıre dėrler idi 
LUK.1.37*zîrâ Allâh Teʿâlânıŋ katında bir muhâl nesne yokdur 
LUK.1.38*Meryem dahi dėdi ki işte Rabbiŋ câriyesi kelâmıŋa göre baŋa olsun melek dahi ȯndan ayrıldı 
LUK.1.39*bu kez ol günlerde Meryem kalkıp teziye dağlarıŋ semtine Yahûdâ şehrine vardı 
LUK.1.40*ve Zekeriyânıŋ evine girdi de Elisabete selâm ėtdi 
LUK.1.41*ve vâkiʿ oldu ki Elisabet Meryemiŋ selâmını işitdiḡi gibi maʿsûm karnında sıçradı da Elisabet Rûhü'l-Kudüs ile memlû oldu 
LUK.1.42*ve ʿazîm âvâz ile haykırıp dėdi ki ʿAvratlar arasında mübâreksin ve karnıŋıŋ meyvesi de mübârek ola 
LUK.1.43*bu mürüvvet baŋa nedendir ki Rabbimiŋ anası baŋa gele 
LUK.1.44*zîrâ işte selâmıŋıŋ âvâzı kulaklarıma deḡdiḡi gibi karnımda maʿsûm sevincinden sıçradı 
LUK.1.45*pes ne mutlu ol inanana zîrâ ȯŋa Rabb tarafından söylenen şeyler itmâm bula 
LUK.1.46*Meryem dahi dėdi ki Cânım Rabbe taʿzîm eyler 
LUK.1.47*rûhum Hallâsım Allâh ile tehellül ėder 
LUK.1.48*zîrâ o câriyesiniŋ tevâzuʿına nazar eyledi çün işte bundan soŋra cümle zürriyyât baŋa saʿâdetli diyeler 
LUK.1.49*vaktâkim Kâdir Allâh baŋa ʿazîm şeyler ihsân eyledi de ȯnuŋ ismi Kuddûsdur 
LUK.1.50*ve ȯnuŋ rahmeti ȯndan korkanlara devir-be-devirdir 
LUK.1.51*o kendỉ bâzûsuyla kavî maslahat eyledi mütekebbirleri kalbleriniŋ efkârı ile perâkende ėtdi 
LUK.1.52*ʿazîzleri tahtlarından indirdi ve mütevâzıʿları irtifâʿ eyledi 
LUK.1.53*o açları hayrât ile doyurdu ve aġniyâyı boş gönderdi 
LUK.1.54*kendỉ oğlanı İsrâʾîli kabûl ėtdi rahmeti zikr olunmak içỉn 
LUK.1.55*nice ki babalarımıza söyledi ise İbrâhîme ve zürriyyetine ebeden 
LUK.1.56*ȯndan Meryem Elisabet ile üç ay mikdârı kaldı soŋra evine döndü 
LUK.1.57*bu kez Elisabetiŋ doğuracak müddeti tamâm olup bir oğul doğurdu 
LUK.1.58*ve ȯnuŋ koŋşủları hem akrabâsı işidip ki Rabb Teʿâlâ ȯŋa ʿazîm rahmet eyledi bile sevinirler idi 
LUK.1.59*ve oldu ki sekizinci günde oğlancığı sünnet ėtmeḡe geldiler de ȯnuŋ adını babasınıŋ adına göre Zekeriyâ kodular 
LUK.1.60*ammâ anası yok elbette adı Yuhannâ olsun dėdi 
LUK.1.61*onlar dahi ȯŋa dėdiler ki seniŋ hısım ve akrabâlığıŋda böyle adlı kimse yokdur 
LUK.1.62*ve işâretler ile babasına ne şekil ad istersin diyẻ danışdılar 
LUK.1.63*ol dahi bir levh isteyip adı Yuhannâdır diyẻ yazdı da hepisi taʿaccüb ėtdiler 
LUK.1.64*ve ol ân içinde ağızı açıldı hem dili çözüldü da Allâh Teʿâlâya tebârek ėdip söyler idi 
LUK.1.65*ve cümle koŋşủlar üzerine bir havf geldi de bu cümle nesneler Yahûdânıŋ dağıstânında şâyiʿ oldu 
LUK.1.66*ve işidenler hepisi onları kendỉ hâtırına koyup bu maʿsûm ne olacakdır dėrler idi hem Rabb Teʿâlânıŋ eli ȯnuŋ ile idi 
LUK.1.67*ve babası Zekeriyâ Rûhü'l-Kudüsden memlû idi de inbâ ėdip dėdi ki 
LUK.1.68*İsrâʾîliŋ ilâhı Rabb Teʿâlâ mütebârek olsun ki kendỉ kavmini ziyâret ėdip ȯnủ halâs eyledi 
LUK.1.69*ve bize kulu Dâvûduŋ beytinde karnü'l-halâsı ikâmet eyledi 
LUK.1.70*nice ki kadîmden olan kendỉ kadîs peyġamberleriniŋ ağızı ile bize ikrâr eyledi ise 
LUK.1.71*düşmanlarımızdan ve cümle bize ʿadâvet ėdenleriŋ ellerinden necâtı {bulmak} 
LUK.1.72*ecdâdımıza rahmet ėtmek ve kendỉ ʿahd-i mukaddesini zikr eylemek içỉn 
LUK.1.73*babamız İbrâhîme ėtdiḡi yemîne göre 
LUK.1.74*bize ihsân ėtmek içỉn ki biz düşmanlarımızıŋ elinden kurtulup ȯŋa korkusuz ʿibâdet ėdeviz 
LUK.1.75*tahâret ve sıdk ile ȯnuŋ huzûrunda cemîʿ ʿömrümüzüŋ eyyâmında 
LUK.1.76*Saŋa ėy maʿsûmcuk Müteʿâliŋ peyġamberi dėnile zîrâ sen Rabbiŋ dîdârınıŋ öŋünce ȯnuŋ tarîklerini hâzır ėtmek içỉn gideceksin 
LUK.1.77*ȯnuŋ kavmine halâsı bildirmeḡe günâhlarınıŋ mağfireti ile 
LUK.1.78*Allâh Teʿâlâımızıŋ derûnî rahmetinden ki ȯnuŋla ol bizi ʿulüvvden işrâk ėden ziyâret eyledi 
LUK.1.79*tâ ki zulümâtda ve mevtiŋ sâyesinde yatanlara izâʾet eyleye ve ayaklarımızı selâmıŋ yoluna doğrulda 
LUK.1.80*Ve ol mâʿsûmcuk büyüdü hem rûhda mütekavvî olurdu da tâ kendỉyi İsrâʾîle gösterecek güne dek beriyyede durur idi ∞ 
LUK.2.1*Bu kez ol eyyâmda vâkiʿ oldu ki Kayser Ağustonuŋ tarafından bütün ʿâlemi tahrîr ėtmeḡe fermân çıkdı 
LUK.2.2*Suriye pâşâsı Kireniyonuŋ zamânında olan ilk tahrîr bu idi 
LUK.2.3*ve hepisi herkes kendỉ şehrinde tahrîr olunmak içỉn giderler idi 
LUK.2.4*Yûsuf dahi Celîleden Nazâret şehrinden Yahûdâ vilâyetine Dâvûduŋ Beyt-i Lehem nâm şehrine çıkdı zîrâ o beyt ve âl-i Dâvûddan idi 
LUK.2.5*ol Meryem ile ki kendỉ nişânlı ʿavratı olup hâmile idi tahrîr olmak içỉn 
LUK.2.6*pes oldu ki onlar orada iken doğuracağınıŋ müddeti tamâm olmuş idi 
LUK.2.7*ve bir bikr oğlu doğurdu da ȯnủ kundaklayıp yemlikde yatırdı zîrâ konakda onlara yer yoğidi 
LUK.2.8*ve ol semtde dahi çobanlar var idi ki taşrada ovalarda durup gėcede sürűlerini beklerler idi 
LUK.2.9*ve işte Rabbiŋ bir meleḡi üzerlerine geldi ve Rabbiŋ celâli onlarıŋ çevresinde işrâk eyledi de pek korku çekdiler 
LUK.2.10*ammâ melek onlara korkmaŋ dėdi zîrâ ben işte size bütün kavme olacak ʿazîm süruru müjdelerim 
LUK.2.11*yaʿnî ki bugün Dâvûduŋ şehrinde hallâs olan Rabb el-Mesîh doğmuşdur 
LUK.2.12*ve size nişân bu olsun • kundaklanmış ve yemlikde yatır maʿsûmu bulasız 
LUK.2.13*ve fi'l-hâl melek ile bile çok semâvî ʿaskerler olup ve Allâh Teʿâlâya hamd eyleyip dėdiler ki 
LUK.2.14*Allâh Teʿâlâya ʿulüvvlerde mecid yerde selâm ve insâna ihsân olsun 
LUK.2.15*ve oldu ki melekler onlardan göḡe gitdikden soŋra ol çobanlar birbirine dėdiler ki eş Beyt-i Lehme dek gidelim ve Rabb Teʿâlâ bize iʿlâm ėtdiḡi bu hâli görelim 
LUK.2.16*ȯndan ʿacele ile gelip Meryemi ve Yûsufu hem yemlikde yatan maʿsûmu da buldular 
LUK.2.17*ve ȯnủ görüp ol maʿsûmuŋ hakkında onlara dėnildiḡini şâyiʿ eylediler 
LUK.2.18*çobanlardan cümle işidenler dahi onlara deyivėrdiḡi nesnelere taʿaccüb eylediler 
LUK.2.19*Meryem de bu cümle sözleri kendỉde hıfz eyleyip onları kendỉ kalbi ile müzâkere ėderdi 
LUK.2.20*ve çobanlar dönüp Allâh Teʿâlâ onlara denildiḡi üzere cümle işitdikleri ve gördükleri şeyler içỉn hamd ü senâ eylediler 
LUK.2.21*hem ol sekiz gün tamâm olunca ki onlarıŋ âhirinde sünnet olacak idi ȯŋa ʿİsâ diyẻ ad kodular nice ki karnında mecbûl olmazdan evvel melekden tesmiye olundu ise 
LUK.2.22*ve Meryemiŋ tathîr günleri tamâm olup Mûsânıŋ Tevrâtı mûcibince maʿsûmu Kuds-i Şerîfe Rabb Teʿâlâya ihzâr ėtmeḡe götürdüler 
LUK.2.23*nite ki Rabbiŋ Tevrâtında mastûrdur ki her ana rahmini açan erkek Rabb Teʿâlâya kadîs ola 
LUK.2.24*ve Rabbiŋ Tevrâtında dėnildiḡi üzere bir çift kumrủ ve iki göḡercin ya{v}rularınıŋ kurbânını takrîb ėtmeḡe vardılar 
LUK.2.25*ve işte Kuds-i Şerîfde Simʿân nâm bir sâdık ve müttakî hem İsrâʾîliŋ tesliyesine muntazır kişi var idi ki Rûhü'l-Kudüs üzerinde idi 
LUK.2.26*ve ȯŋa Rûhü'l-Kudüsden ilhâm-ı rabbânî oldu idi ki Rabb el-Mesîhi görmezden evvel ölümü görmeyecekdir 
LUK.2.27*pes o rûhuŋ tahrîki ile heykele geldi ve babası hem anası maʿsûm ʿİsâyı götürüp ki ȯŋa Tevrâtıŋ ʿâdeti üzere eyleyeler 
LUK.2.28*o ȯnủ koynuna aldı ve Allâh Teʿâlâya tebârek eyleyip dėdi ki 
LUK.2.29*Hâlâ yâ Rabb kelâmıŋa göre kuluŋu selâmet ile ıtlâk eyle 
LUK.2.30*çün gözlerim seniŋ şul halâsıŋı görmüşlerdir 
LUK.2.31*ki ȯnủ cümle kavimleriŋ muvâcehesinde hâzır eylediŋ 
LUK.2.32*milletlere tenvîr içỉn nûr ve kavmiŋ İsrâʾîliŋ celâlini 
LUK.2.33*Yûsuf ise ve anası ȯnuŋ söylediklerine taʿaccüb ėderler idi 
LUK.2.34*ve Simʿân onlara hayr duʿâ ėdip anası Meryeme dėdi ki işte İsrâʾîlde niçeleriŋ sukût ve kıyâmı içỉn vazʿ olmuşdur ve ol âyet içỉn ki ȯŋa muʿâraza oluna 
LUK.2.35*ve seniŋ kendỉ cânıŋa bir kılıc geçince kalbleriŋ efkârı keşf olmak içỉn 
LUK.2.36*ve dahi Âser sıbtından Fenûʾeliŋ kızı Ânnâ nâm bir nebiyye var idi ki pek yaşlı olup kızlığından soŋra yedi yıl kocası ile dirildi 
LUK.2.37*ve dul iken seksen dört kadar yaşında idi de heykelden hîç ayrılmayıp dün ve gün savm ü salvat ile ʿibâdet ėderdi 
LUK.2.38*ol dahi ol sâʿatde yetişip Rabbe hamd ėderdi ve Kuds-i Şerîfde halâsa muntazır olanıŋ hepisine ol maʿsûmu söylerdi 
LUK.2.39*ve Rabbiŋ Tevrâtına göre vâcib olan şeyler hep tamâm oldukdan soŋra Celîlede kendỉ şehri Nazârete döndüler 
LUK.2.40*maʿsûm dahi büyüyüp ve rûh ile mütekavvî hem pür hikmet olurdu ve Allâh Teʿâlânıŋ ʿinâyeti üzerinde idi 
LUK.2.41*bu kez anası ve babası her yıl fısh bayrâmında Kuds-i Şerîfe varırlar idi 
LUK.2.42*ve maʿsûm oniki yaşında iken onlar bayrâmıŋ ʿâdeti üzere Kuds-i Şerîfe çıkmış 
LUK.2.43*ve ȯnuŋ günlerini tamâm ėtmiş iken döndükleri zamân Kuds-i Şerîfde kaldı idi 
LUK.2.44*ve ȯnủ yoldaşlar arasında sanıp bir günlük yol gitdiler de o zamân ȯnủ akrabâlar ve âşinâlar arasında aramağa başladılar 
LUK.2.45*ve ȯnủ bulmayıp Kuds-i Şerîfde aramağa döndüler 
LUK.2.46*ve oldu ki ȯnủ üç günden soŋra heykelde ʿulemâ arasında oturur ve diŋleyip mesʾeleler sorar buldular 
LUK.2.47*ve ȯnủ işidenler hepisi ʿaklına ve cevâblarına hayrân kalırlar idi 
LUK.2.48*onlar dahi ȯnủ görüp şaşdılar da anası ȯŋa dėdi ki hay oğul niçỉn bize böyle eylediŋ işte babaŋ ve ben seni ʿazîm zahmet ile arar idik 
LUK.2.49*ammâ o onlara niçỉn beni arardıŋız dėdi bilmez mi idiŋiz ki ben Babamıŋ nesnelerine çalışmak gereḡim 
LUK.2.50*onlar ise ȯnuŋ söylediḡi sözleri aŋlamadılar idi 
LUK.2.51*ȯndan onlar ile indi de Nazârete geldi ve onlara inkıyâd üzere idi anası ise cümle bu sözleri hâtırında hıfz ėder idi 
LUK.2.52*Hazret-i ʿİsâ dahi hikmetde ve kâmetde hem Allâh katında ve insân katında lütufda neşv ü nümâ bulur idi ∞ 
LUK.3.1*Bu kez Kayser Tiberiyusuŋ şâhlığınıŋ on beşinci yılında Ponto Pilato Yahûdâ vilâyetiniŋ pâşâsı ve Herodes rubʿ-i Celîleniŋ reʾîsi karındaşı Filippo ise rubʿ-i İturiyanıŋ ve Terâhon nâhiyesiniŋ reʾîsi ve Lisâniya rubʿ-i Âbîleniŋ reʾîsi iken 
LUK.3.2*Hannâ ve Kayâfa nâm baş imâmlarıŋ ʿasrında Zekeriyâ oğlu Yuhannâya beriyyede Rabbiŋ Kelâmı nâzil oldu 
LUK.3.3*ol dahi Yârden etrâfında olan bütün nâhiyeye gelip günâhlara mağfiret içỉn maʿmûdiyyeniŋ tevbesinini tebşîr ėderdi 
LUK.3.4*nite ki İşâʿiyâ Peyġamberiŋ kelâmınıŋ kitâbında mastûr olan ki beriyyede nidâ ėden kimseniŋ âvâzı var • Rabbiŋ yolunu düzüŋ ve sebîllerini doğrulduŋ der 
LUK.3.5*her çukur dola ve her bayır hem her depe indirile ve eḡri yerler doğrula hem sarb yollar düz ola 
LUK.3.6*ve her beşer Allâh Teʿâlânıŋ halâsını göre 
LUK.3.7*pes o kendỉsinden müteʿammid olacak cemʿiyyetlere der idi ki ėy engerek yılanlarınıŋ nesli size kim gösterdi ki gelecek ġazabdan kaçasız 
LUK.3.8*imdi tevbeye lâyık olan meyveyi getiriŋ ve kendỉleriŋizde dėmeŋ ki bizim babamız İbrâhîm var zîrâ ben size dėrim ki Allâh Teʿâlâ bu taşlardan bile İbrâhîme evlâd kaldırmağa kâdirdir 
LUK.3.9*artᵼk balta ağaclarıŋ köküne dayandırıldı pes her ağac ki íyỉ meyve getirmez kesile ve âteşe bırağıla 
LUK.3.10*cemʿiyyet dahi ȯŋa sorup pes ne eyleyelim dėdiler 
LUK.3.11*ol dahi onlara cevâb vėrip dėdi ki iki kaftânı olan olmayan ile paylaşsın ve taʿâmı olan dahi böyle eylesin 
LUK.3.12*bu kez yovacılar dahi taʿammüd olmak içỉn gelip ėy hoʾca biz ne eyleyelim dėdiler 
LUK.3.13*ol dahi onlara size sipâriş olandan ziyâde takâzâ ėtmeŋ dėdi 
LUK.3.14*ʿaskerîler dahi ȯŋa suʾâl ėdip dėdiler ki yâ biz ne eyleyelim • ol dahi onlara cefâ ėtmeŋ ve kimseye ġadr ile zulm eylemeŋ ve vazîfeŋiz ile kanâʿat eyleyiŋ dėdi 
LUK.3.15*bu kez kavim muntazır iken ve hepisi kalblerinde Yuhannâyı ʿacabâ Mesîh bu mudur diyẻ söyleşirdiler 
LUK.3.16*Yuhannâ dahi cevâb vėrip hepisine dėdi ki hoş ben sizi su ile taʿammüd ėderim ammâ şul benden kavî olan ki ben ȯnuŋ filârınıŋ bağlarını çözmeḡe kâdir deḡilim gelip sizi Rûhü'l-Kudüs ile ve nâr ile taʿammüd eyleye 
LUK.3.17*ve yapası elindedir de kendỉ hirmenini bi't-tamâm savura hem buğdayı kendỉ anbârına devşire ammâ samanı söyünmez âteş ile yaka 
LUK.3.18*pes bu yüzden kavme tebşîr ėdip niçe ġayrı tenbîhler de ėderdi 
LUK.3.19*bu kez Herodes nâm reʾîsü'r-rubʿ Hirodiyâ nâm karındaşı Filiponuŋ ʿavratı ve sâʾir ėtdiḡi kabâhatleri içỉn ȯndan âzârlanmağla 
LUK.3.20*cümle üzerine bunủ da katdı ki Yuhannâyı zindâna kodu 
LUK.3.21*ve oldu ki cümle kavim müteʿammid olur iken Hazret-i ʿİsâ dahi müteʿammid olup ve duʿâ ėdip gök açıldı 
LUK.3.22*ve Rûhü'l-Kudüs dahi cesedî şekil ile göḡercin üslubunda nâzil oldu da gökden bir âvâz gelip Sevgỉli Oğlum sensin ben senden râzıyım dėdi 
LUK.3.23*ve Hazret-i ʿİsâ otuz yaşında kadar olmağla {hizmetini} başladı idi • şul Yûsuf bin Helîniŋ oğlu zann olunan 
LUK.3.24*bin Matît bin Levî bin Malkî bin Yânna bin Yûsuf 
LUK.3.25*bin Mâtâtî bin ʿÂmos bin Nâhûm bin Heslî bin Naccâ 
LUK.3.26*bin Mâttî bin Mattâtî bin Simî bin Yûsuf bin Yahûdâ 
LUK.3.27*bin Yuhannâ bin Reʾasâ bin Zerubâbil bin Selâtiʾėl bin Nerî 
LUK.3.28*bin Malkî bin Âddî bin Kosâm bin Elmadâm bin Erîs 
LUK.3.29*bin Yosâ bin Eliʿâzâr bin Yorîm bin Matâtî bin Levî 
LUK.3.30*bin Simʿun bin Yahûdâ bin Yûsuf bin Yonâmî bin Eliyâkîm 
LUK.3.31*bin Maliyâ bin Miynân bin Matâtâ bin Nâtân bin Dâvûd 
LUK.3.32*bin Yissa bin ʿObeyd bin Bosî bin Süleymân bin Nason 
LUK.3.33*bin ʿAmînâdâb bin Ârâm bin Hesron bin Feres bin Yahûdâ 
LUK.3.34*bin Yaʿkûb bin İshâk bin İbrâhîm bin Terah bin Nâhor 
LUK.3.35*bin Serûh bin Reʿûy bin Felek bin ʿİberî bin Selâ 
LUK.3.36*bin {Kenân bin} Ârfahşad bin Sâm bin Nûh bin Lâmeh 
LUK.3.37*bin Metûselim bin Ehnoh bin Yâred bin Mahlalî bin Keynân 
LUK.3.38*bin Enos bin Set bin Âdem ki Allâhıŋ mahlûku idi ∞ 
LUK.4.1*Bu kez Hazret-i ʿİsâ Rûhü'l-Kudüs ile memlû Yârdenden döndü ve ol Rûhdan beriyyeye salındı 
LUK.4.2*ve orada ȯnủ Şeytân kırk gün imtihân eyledi de ol günlerde bir şey yemedi ammâ ol günler tamâm oldukdan soŋra ʿâkıbet aç oldu 
LUK.4.3*ve Şeytân ȯŋa dėdi ki eḡer sen İbn-Ullâh iseŋ bu taşa söyle ki etmeḡe döne 
LUK.4.4*Hazret-i ʿİsâ dahi ȯŋa cevâb vėrip dėdi ki mastûrdur ki insân yalıŋız etmek ile deḡil belki her Kelâm-Ullâh ile de geçinir 
LUK.4.5*ve Şeytân ȯnủ bir yüksek dağ üzerine götürüp ȯŋa dünyânıŋ cümle memleketlerini cüzvî zamânda gösterdi 
LUK.4.6*hem Şeytân ȯŋa dėdi ki ben saŋa bu memâlikiŋ cümle hükûmetini ve ʿizzetini vėreyim zîrâ o elime vėrilmişdir hem ben ȯnủ istediḡime vėririm 
LUK.4.7*imdi eḡer sen baŋa secde ėderseŋ hepisi seniŋ ola 
LUK.4.8*ammâ Hazret-i ʿİsâ cevâb vėrip ȯŋa dėdi ki ardımdan git ėy Şeytân • yazılmışdır ki Allâh Teʿâlâŋa secde kıl hem yalıŋız ȯŋa ʿibâdet eyle 
LUK.4.9*ȯndan ȯnủ Kuds-i Şerîfe de götürdü ve ȯnủ heykel damınıŋ bir burcunda koyup ȯŋa eḡer İbn-Ullâh iseŋ kendỉŋi buradan atasın dėdi 
LUK.4.10*zîrâ mastûrdur ki meleklerine seniŋ içỉn sipâriş eyleye ki seni bekleyeler 
LUK.4.11*ve onlar seni eller üzerinde tutalar tâ ki ayağıŋı taşa uğratmayasın 
LUK.4.12*Hazret-i ʿİsâ dahi cevâb vėrip ȯŋa dėdi ki Rabb Allâh Teʿâlâŋı imtihân eyleme dėnildi 
LUK.4.13*Şeytân dahi cümle imtihânı bitirip ȯndan tâ bir zamâna dek ayrıldı 
LUK.4.14*ve Hazret-i ʿİsâ Rûhuŋ kuvveti ile Celîleye döndü de ȯnuŋ haberi cümle etrâfda olan vilâyete gitdi 
LUK.4.15*ol dahi onlarıŋ kenîsalarında taʿlîm ėdip hepisinden muhterem oldu 
LUK.4.16*ȯndan Nazârete ol beslendiḡi yere gelip sebt gününde ʿâdeti üzere kenîsaya girdi de okumağa kalkdı 
LUK.4.17*ve eline İşʿayâ Peyġamberiŋ kitâbı vėrildi • ol kitâbı açınca ol yeri buldu ki ȯnda yazılı var ki 
LUK.4.18*Rabbiŋ rûhu üzerimdedir zîrâ o beni mesh eyledi o beni fukarâya tebşîr ėtmek ve münkesir kalblere şifâ vėrmek içỉn irsâl eyledi (19) tâ kim mahbûslara tahliyeyi ve körlere göz görmelerini nidâ eyleyem zebûnları âzâd gönderem 
LUK.4.19*ve Rabbiŋ seneʾ-i makbûlesini vaʿz ėdem 
LUK.4.20*ȯndan kitâbı kapayıp ve ȯnủ tekrâr hâdime vėrip otura vardı da kenîsâda olanlar hepisi ȯŋa gözler dikdiler idi 
LUK.4.21*ol dahi onlara böyle söylemeḡe başladı • bu kitâb bugün kulaklarıŋızda itmâm olundu 
LUK.4.22*ve hepisi ȯŋa şehâdet ėderek hem ağzından çıkan latîf kelimâtına taʿaccüb ėderek Yûsufuŋ oğlu bu deḡilmidir dėdiler 
LUK.4.23*ol dahi onlara dėdi ki elbette siz baŋa bu meseli diyeceksiŋiz yaʿnî yâ hekîm kendỉŋe şifâ eyle • her neyi işitdik ise ki Kefarnahûm şehrinde olmuşdur bunda vatanıŋda dahi eyle 
LUK.4.24*ammâ o dėdi ki hakkan dėrim size ki hîç bir peyġamber kendỉ vatanında makbûl deḡil dėdiler 
LUK.4.25*hakkan dėrim ki İliyânıŋ eyyâmında gök üç yıl ve altı ay kapanmış iken şöyle ki bütün vilâyetde ʿazîm kaht oldu idi • İsrâʾîlde çok dul ʿavratlar var idi 
LUK.4.26*yine de İliyâ onlardan hîç birisine gönderilmedi illâ Saydânıŋ Sârebta nâm şehirde olan bir dul karıcığa gönderildi 
LUK.4.27*ve Elîşaʿ Peyġamberiŋ zamânında İsrâʾîlde çok cüzâmlar var idi yine de onlardan kimse tâhir olmadı illâ Süryânî Nuʿmân tâhir oldu 
LUK.4.28*pes cümlesi bunủ işidenler kenîsada pür ġazab oldular 
LUK.4.29*ve kalkıp ȯnủ şehirden sürdüler de ȯnủ aşağa uçurmak içỉn ol dağ depesiniŋ kenârına götürdüler ki onlarıŋ şehri üstünde yapıldı 
LUK.4.30*ammâ o aralarından geçip gitdi 
LUK.4.31*ve mezkûr Kefarnahûm nâm Celîle şehrine inip de sebt günlerinde onlara taʿlîm ėderdi 
LUK.4.32*onlar dahi ȯnuŋ taʿlîmine taʿaccüb ėderler idi zîrâ ȯnuŋ kelâmı hâkimâne idi 
LUK.4.33*bu kez kenîsada nâpâk şeytân rûhlu bir âdam var idi de ʿazîm âvâz ile haykırıp 
LUK.4.34*vây yâ ʿİsâ en-Nazîrî seniŋle bizim aramızda ne var • sen bizi helâk ėtmeḡe mi geldiŋ • ben bilirim ki sen Allâhıŋ Kuddûsüsün dėdi 
LUK.4.35*ammâ Hazret-i ʿİsâ ȯnủ âzârlayıp dėdi ki diliŋi tut da bu kişiden çık şeytân dahi ȯnủ orada ortada bırağıp ȯŋa bir zarar ėtmeden çıkdı 
LUK.4.36*ve hepisi havfnâk olup birbiriyle söyleşip dėdiler ne âsıl sözdür bu ki o hükûmet ve kuvvet ile nâpâk rûhlara emr ėdince onlar taşraya çıkalar 
LUK.4.37*bu kez ȯnuŋ haberi etrâfda olan cümle vilâyetiŋ yerlerine yayıldı 
LUK.4.38*ȯndan Hazret-i ʿİsâ kenîsadan kalkıp Simʿunuŋ evine girdi ve Simʿunuŋ kayın anasını pek sıtma tutardı da ȯŋa ȯnuŋ içỉn yalvarırlar idi 
LUK.4.39*ol dahi üzerinde durup sıtmayı âzârladı • sıtma dahi ȯnủ bırakdı da ʿavrat teziye kalkıp onlara hizmet eyledi 
LUK.4.40*ve güneş batar iken her kimiŋ dürlü dürlü marazlardan hastaları var idi ise onları ȯŋa getirdiler • ol dahi her biriniŋ üzerine ellerini koyup onları sağalaladı 
LUK.4.41*ve niçelerden cinnleri çıkardı ki çığırıp sen Mesîh ve İbn-Ullâhsın dėrler idi ammâ o onları âzârlayıp söylemeḡe icâzet vėrmedi zîrâ Mesîh idiḡini bilirler idi 
LUK.4.42*ȯndan gün doğup çıkdı da bir kafr yerine gitdi • cemʿiyyetler dahi ȯnủ arayarak tâ yanına gelip alıkorlardı ki onlardan ayrılmaya 
LUK.4.43*ammâ o onlara der idi ki ġayrı şehirlere de melekût-ullâhı tebşîr ėtmek gereḡim zîrâ bunuŋ içỉn irsâl olundum 
LUK.4.44*ȯndan varıp Celîleniŋ kenîsalarında tebşîr ėderdi ∞ 
LUK.5.1*Ve oldu ki halk Kelâm-Ullâhı diŋlemek içỉn ȯŋa izdihâm ėdip ol dahi Cenesâret gölünüŋ yanında durur iken 
LUK.5.2*gölüŋ kenârında iki kayıcığı gördü ki onlardan iki balıkcı çıkıp ağlarını yaykarlar idi 
LUK.5.3*ve onlarıŋ birisine ki Simʿunuŋ idi binip ȯŋa yalvardı ki biraz karadan ıracık ayrıla soŋra oturup kayık içinden halka taʿlîm vėrirdi 
LUK.5.4*ve kelâmdan fâriğ oldukdan soŋra Simʿuna dėdi ki gel engine var da ağlarıŋızı balık avına bırakıŋ 
LUK.5.5*Simʿun dahi cevâb vėrip dėdi ki ėy muʿallim biz bütün gėce zahmet çekdik de bir nesne tutmadık nihâyet seniŋ sözüŋ yerinde olsun ağımı salayım 
LUK.5.6*bunủ ėtdikleri gibi katı çok balık kapadılar da onlarıŋ ağları çatlardı 
LUK.5.7*pes ġayrı kayıklarda olan yoldaşlara işâret ėtdiler ki onlarıŋ yârdımına geleler • onlar dahi gelip iki kayıklarını da şöyle doldurdular ki az kaldı bata yazdılar 
LUK.5.8*Simʿun Petro dahi bunủ görüp Hazret-i ʿİsânıŋ dizlerine düşdü ve dėdi ki ėy efendim gel benden ayrıl zîrâ ben günâhkâr kişiyim 
LUK.5.9*çün tutdukları balık avı içỉn o hem bile olanlar hepisi havfnâk oldular 
LUK.5.10*Simʿunuŋ yoldaşları olan Zebedonuŋ oğulları Yaʿkûb ve Yuhannâ da kezalik • ȯndan Hazret-i ʿİsâ Simʿuna korkma dėdi şimden soŋra sen diri âdamlar tutasın 
LUK.5.11*onlar dahi kayıkları karaya çekip her şeyi bırakdılar ve ardınca gitdiler 
LUK.5.12*ve oldu ki o ol şehirleriŋ birisinde iken ne bakarsın işte bir ebras kişi ki Hazret-i ʿİsâyı görüp yüzü koyun yere düşüp ȯŋa yalvardı ve yâ rabb eḡer isterseŋ beni tâhir ėtmeḡe kâdirsin dėdi 
LUK.5.13*ol dahi eli uzadıp ȯŋa dokundu ve nola isterim tâhir ol dėdi de fi'l-hâl baras ȯndan ayrıldı 
LUK.5.14*ve o ȯŋa nehy ėtdi ki kimseye söylemeye illâ var da kendỉŋi imâma göster hem Mûsânıŋ emri üzere onlara şehâdet içỉn tathîriŋiŋ kurbânını eyle dėdi 
LUK.5.15*bu kez ȯnuŋ haberi gide gide yayılırdı ve niçe cemʿiyyet ȯnủ diŋlemek hem marazlarından şifâ bulmak içỉn devşirilir idi 
LUK.5.16*ammâ o ictinâb ėdip beriyyelerde olurdu ve namâz kılardı 
LUK.5.17*ȯndan ol günleriŋ birisinde vâkiʿ oldu ki o taʿlîm ėderken Celîleniŋ hem Yahûdâ ve Kuds-i Şerîfiŋ kasabalarından gelen Ferîzzîler ve fakîhler otururlar idi ve Allâh Teʿâlânıŋ kuvveti onlara şifâ vėrmek içỉn kendỉde iken 
LUK.5.18*işte baʿzı âdamlar geldiler ki bir meflûc kişiyi firâş üzerinde taşıyıp ȯnủ içerỉ getirmek hem öŋüne komak ararlar idi 
LUK.5.19*ve ȯnủ nereden koyalım diyẻ halkıŋ kesretinden yer bulmayıp eviŋ damına çıkdılar da kiremidleri açıp ȯnủ firâş ile bile oraya Hazret-i ʿİsâ öŋüne indirdiler 
LUK.5.20*ol dahi onlarıŋ iʿtikâdını görüp ol kimseye ėy âdam günâhlarıŋ saŋa ʿafv olundu dėdi 
LUK.5.21*kâtibler dahi ve Ferîzzîler söyleşmeḡe başlayıp dėdiler ki kimdir bu ki küfürleri söyler • Allâh Teʿâlâdan ġayrı günâhları ʿafv ėtmeḡe kim kâdirdir 
LUK.5.22*ammâ Hazret-i ʿİsâ onlarıŋ söyleyişlerini bilip cevâb vėrdi ve kalbleriŋizde ne söyleşirsiŋiz dėdi 
LUK.5.23*kankısı dėmek âsândır günâhlarıŋ ʿafv olundu dėmek mi yohsâ kalk gez dėmek mi 
LUK.5.24*pes tâ ki İbn-i'l-İnsânıŋ yerde günâhları ʿafv ėtmeḡe hükûmeti var idiḡini bilesiz meflûca dėdi ki ben saŋa kalk ve firâşıŋı al hem eviŋe git 
LUK.5.25*ol dahi fi'l-hâl huzûrunda kalkıp ve üstünde yatdığı nesneyi kaldırıp Allâh Teʿâlâya hamd ü senâ ėderek evine gitdi 
LUK.5.26*ve hepisi hayrân olup el-hamdü'l-illâh dėdiler ve pür havf olup tahkîk bugün ġarâʾib şeyler gördük dėdiler 
LUK.5.27*bu nesnelerden soŋra o çıkdı da Levî nâm gümrükcüyü gördü ki gümrük sandᵼğında oturur idi ve ȯŋa gel ardımca dėdi 
LUK.5.28*ol dahi her şeyi bırakıp kalkdı da ardınca gitdi 
LUK.5.29*hem ol Levî ȯŋa kendỉ evinde bir ʿazîm ziyâfet eyledi de gümrükcüleriŋ ve sâ'ir sofrada bile olanlarıŋ kesreti ʿazîm idi 
LUK.5.30*ve ol yeriŋ kâtibleri hem Ferîzzîleri Hazret-i ʿİsânıŋ telâmîzine dahl ėdip niçỉn gümrükcüler ve günâhkârlar ile yeyip içersiŋiz dėrler idi 
LUK.5.31*Hazret-i ʿİsâ dahi onlara cevâb vėrip dėdi ki sağlar hekîme muhtâc deḡiller ammâ hastalar muhtâclardır 
LUK.5.32*ben sâlihleri tevbeye daʿvet ėtmeḡe gelmedim illâ günâhkârları 
LUK.5.33*onlar dahi ȯŋa dėdiler Yuhannânıŋ ve dahi Ferîzzîleriŋ mürîdleri niçỉn savm ü devâm-ı salât üzerelerdir ve seniŋkiler yeyip içerler 
LUK.5.34*ol dahi onlara dėdi ki düḡüncüleri güyegű onlar ile iken oruç tutdurmağa kâdirmisiŋiz 
LUK.5.35*ammâ günler gele ki güyegű onlardan alına da o zamân ol günlerde savm tutalar 
LUK.5.36*hem onlara bu temsîli dahi söyledi yeŋi esvâbıŋ pâresini eski esvâb üzerine kimse komaz ve illâ ol yeŋiyi eski yırtar hem yeŋi pâre eskiye yakışmaz 
LUK.5.37*ve kezalik yeŋi şarâbı eski tulumlara kimse komaz ve illâ yeŋi şarâb tulumları çatladır da o dökülür hem tulumlar helâk olur 
LUK.5.38*belki yeŋi şarâbı yeŋi tulumlara komak gerek ve ikisi de dayanalar 
LUK.5.39*ve hîç kimse eski bâdeyi içmiş iken teziye yeŋiyi istemez zîrâ eskisi dahi nâfiʿdir der ∞ 
LUK.6.1*Bu kez oldu ki fesh bayrâmınıŋ gününden soŋra ilk sebt gününde tereke arasında gezerdi de telâmîzi başakları koparıp ve elleriyle ovuşturup yerlerdi 
LUK.6.2*ve Ferîzzîlerden baʿzısı onlara dėdiler ki niçỉn sebt günlerinde ėtmek câʾiz olmayan şeyleri ėdersiŋiz 
LUK.6.3*Hazret-i ʿİsâ dahi cevâb vėrip onlara dėdi ki Dâvûduŋ ve bile olanlarıŋ aç oldukları zamân ėtdiḡini okumadıŋız mı 
LUK.6.4*nice ki beyt-ullâha girip takdîme etmeḡini alıp yedi ve bile olanlara da vėrdi ki onları yalıŋız imâmlardan ġayrılara yemek câʾiz deḡildir 
LUK.6.5*ȯndan onlara dėdi ki Âdem Oğlu sebt gününüŋ de rabbidir 
LUK.6.6*ve bir ġayrı sebt gününde oldu ki kenîsaya girip taʿlîm ėderdi de orada sağ eli kuru bir âdam var idi 
LUK.6.7*ve kâtibler hem Ferîzzîler sebt gününde şifâ ėder mi diyẻ ȯnủ gözedirler idi ki ȯnủ kovlamak içỉn bir şey bulalar 
LUK.6.8*ammâ o onlarıŋ efkârını bilip eli kuru olan âdama kalk ve ortada dur dėdi • ol dahi kalkıp durdu 
LUK.6.9*pes Hazret-i ʿİsâ onlara dėdi ki ben size bir şey sorayım • sebt günlerinde íylik ėtmek mi yohsa kemlik ėtmek bir âdamı kurtarmak yohsa helâk ėtmek mi câʾiz 
LUK.6.10*ve hepisine çep çevrede nazar ėdip ol âdama eliŋi uzat dėdi • ol dahi böyle eyledi de ȯnuŋ eli öbűr eli gibi sağ oldu 
LUK.6.11*onlar ise pür cünun olup birbiriyle ʿİsâya ne ėdelim diyẻ söyleşirler idi 
LUK.6.12*ve ol günlerde oldu ki o namâz kılmak içỉn bir dağa çıkdı idi ve gėceyi Allâh Teʿâlâya namâz kılmak ile ge1çirdi 
LUK.6.13*(12) ȯndan gündüz olunca kendỉ telâmîzini yanına çığırdı da onikiyi intihâb eyledi ki onlara dahi havâriyyûn diyẻ ad kodu 
LUK.6.14*(13) yaʿnî Simʿunu ki ȯŋa Petro dahi dėdi ve karındaşı Ândriyayı ve Yaʿkûbu hem Yuhannâyı Filipoyu hem Bartolomu 
LUK.6.15*Mâtteʾoyu hem Tomâyı Alfeʾo oğlu Yaʿkûbu hem Ġayûr adlı Simʿânı 
LUK.6.16*Yaʿkûbuŋ karındaşı Yahûdâyı ve İshârî Yahûdâyı ki hâʾin oldu 
LUK.6.17*ȯndan onlar ile inip kendỉ şâkirdleriniŋ kesreti ile bir ovada durdu ve bütün Yahûdâdan ve Kuds-i Şerîfden ve Sûr ve Saydânıŋ yalısından olan kavmiŋ çokluğu ile de ki ȯnủ diŋlemek ve kendỉ marazlarından şifâ bulmak içỉn geldiler idi 
LUK.6.18*ol kimseler ile ki rûh-ı nâpâklardan muʿazzeb idiler de şifâ buldular 
LUK.6.19*ve bütün cemʿiyyet ȯŋa dokunmağa arardı zîrâ kuvvet ondan çıkar idi de hepisine şifâ vėrirdi 
LUK.6.20*ol dahi telâmîzine doğru gözleri kaldırıp dėdi ki Ne mutlu size ėy fakîrler zîrâ melekût-ullâh siziŋdir 
LUK.6.21*ne mutlu size ėy şimdi aç olanlar zîrâ tok olacaksıŋız ne mutlu size ėy şimdi ağlayanlar zîrâ güleceksiŋiz 
LUK.6.22*âdamlar sizi sevmeyip sizi redd ve zemm ėtdiḡi hem İbn-Ullâh içỉn adıŋızı şerrîr gibi nefy ėtdiḡi zamân ne mutlu size 
LUK.6.23*ol günde seviniŋ ve sıçrayıŋ zîrâ işte ecriŋiz göklerde ʿazîmdir çün onlarıŋ babaları peyġamberlere de böyle ėtdiler 
LUK.6.24*Ammâ vây size ėy zengînler zîrâ tesliyeŋizi pėşîn aldıŋız 
LUK.6.25*vây size ki toksuŋuz zîrâ aç olacaksıŋız vây size ki hâlâ gülersiŋiz zîrâ yas çekip ağlayacaksıŋız 
LUK.6.26*vây size ki cümle âdamlar siziŋ içỉn íylik söylediḡi zamân zîrâ onlarıŋ babaları da yalan peyġamberlere böyle ėderler idi 
LUK.6.27*ammâ siz diŋleyenlere derim ki düşmanlarıŋızı seviŋ sizi sevmeyenlere íylik eyleyiŋ 
LUK.6.28*size bed duʿâ eyleyenlere hayr duʿâ eyleyiŋ ve size cefâ ėdenler içỉn duʿâ ėdiŋ 
LUK.6.29*bir kimse seniŋ bir yaŋağıŋa urursa ȯŋa öbűrün de sun ve ferrâceŋi alana kaftânı da almağa mâniʿ olma 
LUK.6.30*ve her kim senden dilerse vėr ve bir kimse seniŋ şeyiŋi alırsa artᵼk ondan istirdâd eyleme 
LUK.6.31*ve nice ki siz istersiŋiz ki âdamlar size ėdeler siz dahi onlara öyle eyleyiŋ 
LUK.6.32*ve eḡer sizi sevenleri severseŋiz ne ihsân bulursuŋuz zîrâ günâhkârlar dahi kendỉlerini sevenleri severler 
LUK.6.33*ve eḡer size íylik ėdenlere íylik ėderseŋiz ne ihsân bulursuŋuz zîrâ günâhkârlar da böyle ėderler 
LUK.6.34*ve eḡer onlara ödünc vėrirseŋiz ki ȯndan tekrâr alırız diyẻ ümîd var ne ihsân bulursuŋuz zîrâ günâhkârlar günâhkârlara bir o kadar dahi almak içỉn ödünc vėrirler 
LUK.6.35*ammâ siz düşmanlarıŋızı seviŋ ve hîç bir şeyʾi ummayıp íylik eyleyiŋ ve ödünc vėriŋ de ecriŋiz ʿazîm ola hem Müteʿâliŋ oğulları olursunuz zîrâ o şükrsizlere ve bedlere rahîmdir 
LUK.6.36*pes Babaŋız merhametli olduğu gibi siz dahi merhametli oluŋ 
LUK.6.37*ve hükm ėtmeŋ de size hükm olmaya hem dînünet ėtmeŋ de size de dînünet olmaya ʿafv eyleyiŋ de size dahi ʿafv oluna 
LUK.6.38*vėriŋ de size de vėrile koynuŋuza íyỉ ölçű basılmış ve silkinmiş hem doruklama vėrile zîrâ ne âsıl ölçek ile ölçerseniz size de ȯnuŋ ile ölçűle 
LUK.6.39*ȯndan onlara bir temsîl söyledi Bir kör bir körü yolda yedebilir mi • ikisi de çukura düşmezler mi 
LUK.6.40*hîç bir şâkird kendỉ üstâdından ziyâde olamaz illâ kâmil şâkird üstâdı gibi olmak gerekdir 
LUK.6.41*pes karındaşıŋıŋ gözünde olan çöpe ne bakarsın ve kendỉ gözüŋde olan merteḡi görmezsin 
LUK.6.42*ya karındaşıŋa nice diyebilirsin yâ karındaş ko gözüŋde olan çöpü çıkarayım ve kendỉ gözüŋde olan merteḡi görmezsin • birre münâfık evvel kendỉ gözüŋden merteḡi çıkar da o zamân karındaşıŋıŋ gözünde olan çöpü çıkarmağa çalış 
LUK.6.43*zîrâ íyỉ ağac yokdur ki fenâ meyve getire ne fenâ ağac var ki íyỉ meyve getire 
LUK.6.44*çün her ağac kendỉ meyvesinden bilinir ve dikenlerden incîr devşirilmez hem böḡürtlenden üzüm katf olunmaz 
LUK.6.45*íyỉ âdam kendỉ kalbiniŋ íyỉ hazînesinden taşra íylik getirir ve kem âdam kendỉ kalbiniŋ kem hazînesinden taşra kemlik getirir zîrâ ȯnuŋ ağızı kalbinde ziyâde olanı söyler 
LUK.6.46*pes niçỉn baŋa rabbî rabbî dersiŋiz de dėdiḡim nesneleri ėtmezsiŋiz 
LUK.6.47*her kim baŋa gelip kelâmımı diŋlerse ve onlar ile ʿamel ėderse kime beŋzer size göstereyim 
LUK.6.48*öbűr ev yapan âdama beŋzer ki kazdı ve deriŋ eyledi hem bir kaya üstünde binâ kurdu ve bir tûfân gelip ol eve seyl uğradı da ȯnủ sarsmağa kâdir olmadı zîrâ kaya üzerinde temellendi idi 
LUK.6.49*ammâ onları diŋleyen ve onlar ile ʿamel ėtmeyen bir âdama beŋzer ki bir evi temelsiz toprak üzerinde yapdı da seyl ȯŋa uğrayıp teziye düşdü ve ol eviŋ yıkılması büyük oldu ∞ 
LUK.7.1*Ve bu kelimâtı halk diŋler iken tamâm ėtdikden soŋra Kefarnahûma girdi 
LUK.7.2*ve bir yüzbaşınıŋ hizmetkârı ki ȯnuŋ makbûlü idi hasta ve hemēn ölecek idi 
LUK.7.3*ol yüzbaşı Hazret-i ʿİsâdan söylenildiḡini işidip ȯŋa Yahûdîleriŋ ihtiyârlarını gönderdi ve yalvardı ki gelip ȯnuŋ hizmetkârını halâs eyleye 
LUK.7.4*onlar dahi Hazret-i ʿİsâya geldiler ve ȯŋa ikdâm ile yalvarıp dėdiler ki ol âdam bu seniŋ ihsânıŋa lâyıkdır 
LUK.7.5*zîrâ bizim cinsimizi sever hem bize kenîsayı yapan odur 
LUK.7.6*Hazret-i ʿİsâ dahi onlar ile giderdi ve artᵼk evden ırak deḡil iken yüzbaşı ȯŋa baʿzı dostlar gönderdi ki ȯŋa diyeler yâ rabb zahmet çekme zîrâ ben lâyık deḡilim ki damımıŋ altına giresin 
LUK.7.7*bu husûs içỉn dahi kendỉmi saŋa gelmeḡe lâyık gör{me}dim nihâyet bir söz ile buyur da hizmetkârım şifâ bula 
LUK.7.8*zîrâ ben hükûmet altında konulmuş bir âdamım ve benim altımda ʿaskerîler var ve birisine var dėsem varır ve ġayrıya gel dėsem gelir hem hizmetkârlarıma bunủ eyle dėsem ėder 
LUK.7.9*Hazret-i ʿİsâ dahi bunủ işidip ȯŋa taʿaccüb eyledi ve dönüp ardında gelen cemʿiyyete dėdi ki size dėrim ki İsrâʾîlde bile bu kadar iʿtikâd bulmadım 
LUK.7.10*ve ol gönderilen kimesneler eve döndükleri zamân ol hasta hizmetkârı sağ buldular 
LUK.7.11*ȯndan ertesi oldu ki Hazret-i ʿİsâ Nâʾîn nâm bir şehre varır iken ve vâfir telâmîzi ve ʿazîm kesret bile gider iken 
LUK.7.12*ve şehriŋ kapᵼsına yakın iken işte gömmeḡe bir meyyit götürü{r}ler idi ki anasınıŋ biriçik oğlu ol dahi dul ʿavrat idi ve şehirden ʿazîm cemʿiyyet bile idi 
LUK.7.13*ve rabb ol ʿavratı görüp ȯŋa terahhum eyledi de ȯŋa ağlama dėdi 
LUK.7.14*ve yanaşıp tâbûta dokundu götürenler de durdular ȯndan ėy oğlan saŋa kalk derim dėdi 
LUK.7.15*meyyit dahi kalkıp oturdu ve söylemeḡe başladı da ȯnủ anasına vėrdi 
LUK.7.16*ve hepisi havfnâk olup Hazret-Ullâha hamd ü senâ ėdip dėdiler ki aramızda bir ʿazîm nebî ikâmet eyledi • Allâh Teʿâlâ kendỉ kavmini yokladı 
LUK.7.17*ve bu ȯnuŋ husûsunda olan kelâm bütün Yahûdâda hem etrâfda olan bütün vilâyetde yayıldı 
LUK.7.18*bu kez Yuhannânıŋ mürîdleri ȯŋa bu cümle şeyleri nakl eylediler 
LUK.7.19*ol dahi mürîdlerinden ikisini yanına çığırıp ȯnları Hazret-i ʿİsâya gönderdi ki ȯŋa diyeler şu gelecek {olan} senmisin yohsa bir ġayrıya mi katlanalım 
LUK.7.20*pes ol âdamlar Hazret-i ʿİsâya gelip ȯŋa dėdiler ki Yuhannâ el-Maʿmadânî bizi gönderdi ki saŋa diyeviz şu gelecek {olan} senmisin yohsa ġayrıya mi katlanalım 
LUK.7.21*bu kez o hemēn ol sâʿatde niçeleri marazlardan ve derdlerden hem bed ervâhdan sağaltdı hem niçe körlere nûr-ı basar bağışladı 
LUK.7.22*ve Hazret-i ʿİsâ cevâb vėrip onlara dėdi ki varıŋ gördüḡüŋüz hem işitdiḡiŋiz nesneleri Yuhannâya nakl eyleyiŋ ki Körler basarı tahmîl ėderler ki kötürümler gezerler ki ebraslar tâhir olurlar ki sağırlar işidirler ki ölüler ihyâ olurlar ki fukarâya İncîl tebşîr olundu 
LUK.7.23*ve ne mutlu baŋa şek getirmeyenlere 
LUK.7.24*ol Yuhannânıŋ mürselleri dahi gitdikden soŋra cemʿiyyetlere Yuhannânıŋ hâlini söylemeḡe başladı • beriyyeye neyi görmeḡe vardıŋız • rûzigârdan salınan kamışı mı 
LUK.7.25*ve neyi görmeḡe vardıŋız • bir nâzik libâs ile gíyinmiş âdamı mı • işte zevk ėdip fâhir libâsları kullananlar pâdişâhlarıŋ sarâylarındadır 
LUK.7.26*ve dahi neyi görmeḡe vardıŋız • bir peyġamberi mi • hakkan size derim ki peyġamberiŋ büyüḡünü 
LUK.7.27*ol dur ki ȯnuŋ hakkına yazıldı İşte dîdârıŋ öŋünde resûlümü irsâl ėderim ki öŋüŋde yoluŋu hâzır eyleye 
LUK.7.28*zîrâ ben size derim ki ʿavratdan doğanlar arasında Yuhannâ el-Maʿmadânîden büyük peyġamber yokdur ammâ melekût-ullâhda olan eŋ küçüḡü ondan büyükdür 
LUK.7.29*ve cümle kavim ve gümrükcüler ki Yuhannânıŋ maʿmûdiyyesinden müteʿammid oldular idi bunủ işidip sadakallâhü'l-ʿazîm dėdiler 
LUK.7.30*ammâ Ferîzzîler ve fakîhler ki ondan müteʿammid olmadılar idi kendỉ zararlarına Allâh Teʿâlânıŋ işâretini redd eylediler 
LUK.7.31*ve Rabb Teʿâlâ dėdi ki pes bu cins âdamları kime teşbîh ėdeyim ve onlar neye müşâbihdir 
LUK.7.32*şul maʿsûmlara muşâbihlerdir ki çârşᵼda otururlar ve birbirine çığrışıp dėrler ki biz size çaldık da raks ėtmediŋiz • size mersiyyeler ırladık da ağlamadıŋız 
LUK.7.33*zîrâ Yuhannâ el-Maʿmadânî gelip etmek yemedi ve şarâb içmedi ve siz cinnîdir dėdiŋiz 
LUK.7.34*İbnü'l-İnsân gelip yedi ve içdi ve siz ȯŋa işte ekkâl ve meyhor kişi gümrükcüleriŋ ve günâhkârlarıŋ yârânı dersiŋiz 
LUK.7.35*ammâ hikmet kendỉ cümle evlâdından tasdîk olundu 
LUK.7.36*ve Ferîzzîlerden birisi ȯŋa yalvardı ki gelip bile taʿâm yeye ol dahi Ferîzzîniŋ evine girip sofraya oturdu 
LUK.7.37*ve işte ol şehirde bir günâhkâr ʿavrat var idi ki ȯnuŋ Ferîzzîniŋ evinde meclisde idiḡini bilip bir hokka dühn-i tîb getirip 
LUK.7.38*ve ayakları yanında ardından durup hem ağlayıp ayaklarını göz yaşlarıyla ıslatmağa başladı ve ayaklarını başınıŋ saçları ile silip öperdi hem ol dühn-i tîb ile yağlar idi 
LUK.7.39*ve ȯnủ daʿvet ėden Ferîzzî bunủ görüp kendỉ kendỉde dėdi ki eḡer bu peyġamber olaydı ȯŋa yapışan ʿavrat kim ve ne şekildir bilirdi zîrâ günâhkâr ʿavratdır 
LUK.7.40*Hazret-i ʿİsâ dahi söz açıp dėdi ki ėy Simʿun saŋa bir şey söyleyeceḡim var • ol dahi buyur yâ muʿallim dėdi 
LUK.7.41*bir deyn sâhibiniŋ iki borclusu var idi birisi beş yüz dînâr ve birisi elli dînâr borclu idi 
LUK.7.42*ve ne ile edâ ėdecekleri yok iken ikisine de borcu bağışladı pes deyvėr onlardan kankısı ȯnủ ziyâde sevecekdir 
LUK.7.43*Simʿun dahi cevâb vėrip dėdi ki benim zannım bu ki kime ziyâde bağışladı işte ȯnủ ziyâde sevecek odur • Hazret-i ʿİsâ dahi íyỉ hükm ėtdiŋ dėdi 
LUK.7.44*ȯndan ʿavrata dönüp Simʿuna dėdi ki bak bu ʿavrata • ben eviŋe girdim de ayaklarıma su vėrmediŋ • o ise ayaklarımı göz yaşları ile ısladı hem onları başınıŋ saçları ile sildi 
LUK.7.45*sen baŋa bir bûse bile vėrmediŋ ammâ bu girelden berỉ ayaklarımı öpmekden vazgeçmedi 
LUK.7.46*sen başımı yağ ile yağlamadıŋ • o ise ayaklarımı dühn-i tîb ile yağladı 
LUK.7.47*bu husûsdan saŋa derim ki ȯnuŋ ol çok günâhları ʿafv olundu zîrâ o çok sevdi ammâ kime ki azacık ʿafv olursa ol kimse az sever 
LUK.7.48*ȯndan ol ʿavrata günâhlarıŋ ʿafv olundu dėdi 
LUK.7.49*ve meclisde bile olanlar birbirine kimdir bu ki günâhları bile ʿafv ėder dėdiler 
LUK.7.50*ammâ Hazret-i ʿİsâ ʿavrata dėdi ki iʿtikâdıŋ seni halâs ėtdi • var selâmet ile git dėdi ∞ 
LUK.8.1*Ve ondan soŋra oldu ki şehir-be-şehr ve kasaba-ba-kasaba dolaşır idi ve vaʿz ėdip melekût-ullâhı tebşîr ėderdi de ol oniki {telâmîzi} bile idiler 
LUK.8.2*ȯndan baʿzı ʿavratlar ki bed ervâh ve emrâzdan şifâ buldular idi yaʿnî Maġdalâniyye Meryem nâm ki ondan yedi cinnler çıkdılar idi 
LUK.8.3*ve Herodesiŋ vekîli Hûzâ nâm kimesneniŋ ʿavratı Yohannâ ve Sûsanna hem niçe ġayrılar ki ȯŋa mâlları ile hizmet ėderler idi 
LUK.8.4*bu kez ʿazîm kesret-i halk cemʿ olup ve cemîʿ şehirlerden ȯŋa tavâʾif gelip o temsîl ile dėdi ki 
LUK.8.5*Bir ekinci kendỉ ekinini ekmeḡe çıkdı ve eker iken tohumuŋ bir bölüḡü yoluŋ kenârında düşdü de ayaklar ile çíḡnendi hem ȯnủ havâ kuşları yedi 
LUK.8.6*ve ġayrısı taş üzerine düşdü de bitdiḡi gibi kurudu zîrâ rutûbeti yok idi 
LUK.8.7*ve ġayrısı dikenler arasına düşdü de dikenler ile bitip ȯnủ boğdular 
LUK.8.8*ve ġayrısı ise bir íyỉ yere düşdü de bitip bir yerine yüz dâne mahsûl getirdi • bu nesneleri söyler iken işidir kulakları olan diŋlesin diyẻ çığırır idi 
LUK.8.9*ve ȯnuŋ telâmîzi bu temsîlden murâd nedir diyẻ suʾâl ėderler idi 
LUK.8.10*ol dahi dėdi ki melekût-ullâhıŋ sırrını bilmek size vėrildi ammâ ġayrılara temsîlât ile söylenir tâ ki bakıp görmeyeler ve işidip aŋlamayalar 
LUK.8.11*pes temsîliŋ maʿnâsı budur • tohum Kelâm-Ullâhdır 
LUK.8.12*ve yoluŋ kenârındakiler onlardır ki diŋlerler ammâ soŋra şeytân gelip kalblerinden Kelâm-Ullâhı kaldırır tâ ki inanmayıp halâs olmayalar 
LUK.8.13*ve taş üzerindekiler onlardır ki Kelâm-Ullâhı işitdikleri zamân ȯnủ ferah ile kabûl ėderler ammâ bunlarıŋ kökü yokdur ki hemân bir zamâna dek inanırlar ve imtihân vaktinde gerỉ çekilirler 
LUK.8.14*ve dikenler arasına düşen onlardır ki Kelâm-Ullâhı işitdiler ammâ gitdikden soŋra eşġâl ve emvâlden ve maʿîşetiŋ zevklerinden muhtenik olurlar da mahsûl vėrmezler 
LUK.8.15*ammâ íyỉ toprağa düşen onlardır ki Kelâm-Ullâhı işitdikden soŋra ȯnủ güzel hem kalbinde íyỉ tutarlar da sabr ile mahsûl vėrirler 
LUK.8.16*Pes hîç kimse çırâğı yakıp ȯnủ bir kab ile örtmez ya kirevet altına komaz ammâ ȯnủ şamʿdâna kor ki girenler aydınlığı göreler 
LUK.8.17*çün hîç gizli şey yokdur ki zuhûra gelmeye ve bir sırr yokdur ki duyulmaya ve fâş olmaya 
LUK.8.18*pes bakıŋ ne şekil diŋlersiŋiz zîrâ kimiŋ var ise ȯŋa vėrile ve kimiŋ yok ise şul benim var zann ėdenden de alına 
LUK.8.19*bu kez anası ve karındaşları ȯŋa geldiler de kesret-i halkdan buluşmağa kâdir olmadılar 
LUK.8.20*ve ȯŋa haber vėrilip dėdiler ki anaŋ ve karındaşlarıŋ orada taşradadır ki seni görmek isterler 
LUK.8.21*ammâ o cevâb vėrip onlara dėdi ki anam ve karındaşlarım onlardır ki Kelâm-Ullâhı diŋlerler ve ȯnuŋ ile ʿamel ėderler 
LUK.8.22*bu kez ol günleriŋ birisinde vâkiʿ oldu ki telâmîzi ile bir kayıcığa bindi de onlara eşiŋ körfeziŋ öbűr yakasına geçelim dėdi pes çekildiler gitdiler 
LUK.8.23*ve çekilip gider iken o uyuya kaldı da bir rûzigârıŋ sağanağı körfeze indi şöyle ki kayıcığı dolup muhâtarada idiler 
LUK.8.24*ve onlar yanaşıp ȯnủ uyandırdılar da yâ muʿallim yâ muʿallim helâk oluyoruz dėdiler • ol dahi uyanıp rûzigârı ve suyuŋ mevcelerini âzârladı da sâkin oldular hem limanlık oldu 
LUK.8.25*ve Hazret-i ʿİsâ kendỉ telâmîzine dėdi ki îmânıŋız kandadır • onlar dahi korkup ve taʿaccüb ėtdiler ve birbirine dėdiler ki kimdir bu ki rûzigâra ve suya emr ėder de ȯŋa itâʿat ėderler 
LUK.8.26*ȯndan Celîleye karşᵼ olan Ġadârânî semtine çekilip gitdiler 
LUK.8.27*ve karaya indiḡi zamân ȯŋa ol şehirden bir âdam karşᵼ geldi ki çok zamândan cinnli idi ve bir sevb gíymez idi hem bir evde durmaz idi illâ mezârlar arasında olurdu 
LUK.8.28*ve Hazret-i ʿİsâyı gördüḡü zamân haykırdı da ayağına düşdü ve bülend âvâz ile ėy Allâh Teʿâlânıŋ Oğlu ʿİsâ seniŋle benim aramızda ne var • kerem eyle baŋa ʿazâb vėrme dėdi 
LUK.8.29*çün o rûh-ı nâpâke emr ėder idi ki ol âdamdan çıka zîrâ çok zamândan ȯŋa havâle idi ve eḡerçi peklenip zencîr ve bukağᵼlar ile bağlandı idi ise de bendleri kırardı ve cinnden beriyyeye salınırdı 
LUK.8.30*ve Hazret-i ʿİsâ ȯŋa sorup nedir adıŋ der idi • ol dahi ʿAsker dėdi zîrâ çok cinnler içine girmişler idi 
LUK.8.31*ve onlar ȯŋa yalvardılar ki onlara cahîme gitmeḡe emr ėtmeye 
LUK.8.32*bu kez orada dağda otlayan çok doŋuzlarıŋ sürűsü var idi de ȯŋa yalvardılar ki onlara içlerine girmeḡe destûr vėre • ol dahi onlara destûr vėrdi 
LUK.8.33*ol cinnler dahi ol âdamdan çıkıp doŋuzlar içine girdiler de sürű uçurumdan körfeze atıldı da boğuldu 
LUK.8.34*ve ȯnủ güdenler vâkiʿ olan şeyʾi görüp kaçdılar da varıp şehirde ve tarlalarda haber vėrdiler 
LUK.8.35*halk dahi vâkiʿ olan şeyʾi görelim diyẻ taşraya çıkıp Hazret-i ʿİsâya geldiler de ol cinnler ondan çıkmış âdamı gördüler ki gíyinmiş ve ʿaklı başında Hazret-i ʿİsânıŋ ayağında oturur idi • bu kez korkdular 
LUK.8.36*ve bu hâli görenler dahi onlara cinnli ne yüzden halâs olduğunu hikâyet eylediler 
LUK.8.37*bu kez Ġadârânîleriŋ etrâfında olan bütün vilâyetiŋ kesret-i halkı Hazret-i ʿİsâya yalvardılar ki onlardan ayrılıp gide zîrâ pek havfnâk oldular idi • ol dahi kayıcığa binip gerỉ döndü 
LUK.8.38*ve ol âdam ki cinnler ondan çıkmış idiler ȯŋa yalvardı ki ȯnuŋ ile bile kala ammâ Hazret-i ʿİsâ ȯnủ salıvėrip dėdi ki 
LUK.8.39*var eviŋe dön de Allâh Teʿâlâ saŋa ne ʿazîm şeyler eyledi hikâyet eyle • ol dahi varıp Hazret-i ʿİsânıŋ ȯŋa ne ʿazîm şeyler ėtdiḡini bütün şehirde söyledi 
LUK.8.40*ve oldu ki Hazret-i ʿİsâ döndüḡü zamân kesret-i halk ȯŋa ikbâl ėtdi zîrâ hepisi ȯŋa muntazır idiler 
LUK.8.41*ve işte Yayro nâm bir âdam ki kenîsa başı idi gelip ve Hazret-i ʿİsânıŋ ayaklarına düşüp ȯŋa yalvardı ki evine gele 
LUK.8.42*zîrâ on iki yaşında kadar yalıŋız bir kızcağazı var idi ki ölüyordu • bu kez o vardığı zamân halk ȯnủ sıkardı 
LUK.8.43*ve bir ʿavrat ki on iki yıldan berỉ kanı akardı hem cümle mâl ve rızkını hekîmlere harc ėtdi idi de kimseden şifâ bulamadı 
LUK.8.44*ardından yanaşıp esvâbınıŋ eteḡine dokundu da fi'l-hâl kanı diŋdi 
LUK.8.45*Hazret-i ʿİsâ dahi baŋa kim dokundu dėdi ve hepisi inkâr ėdip Petro ve bile olanlar dėdiler ki ėy muʿallim halk seni sıkar ve basar da baŋa kim dokundu dersin 
LUK.8.46*ammâ Hazret-i ʿİsâ bir kimse baŋa dokundu zîrâ ben dėdim ki benden bir hâsiyyet çıkdı 
LUK.8.47*ʿavrat dahi gördü ki duyuldu ditreyerek geldi ve ayaklarına düşüp cümle halkıŋ öŋünde ne sebebden ȯŋa dokunduğunu ve nice ol ânda şifâ bulduğunu deyivėrdi 
LUK.8.48*ol dahi ȯŋa ėy kız hâtırıŋı hoş tut • iʿtikâdıŋ seni halâs eyledi • var selâmet ile dėdi 
LUK.8.49*bu kez o dahi söyler iken kenîsa başınıŋ evinden bir kimse gelip ȯŋa kızıŋ öldü sömeḡe muʿallime zahmet vėrme dėdi 
LUK.8.50*ammâ Hazret-i ʿİsâ işidip ȯŋa korkma hemēn iʿtikâd eyle de kız halâs ola dėdi 
LUK.8.51*ve eve girirken Petrodan ve Yuhannâdan ve Yaʿkûbdan hem kızıŋ babası ve anasından ġayrı kimseyi girmeḡe komadı 
LUK.8.52*pes hepisi ağlarlar ve ȯnuŋ yasını çekerler idi ammâ o ağlamaŋ kız ölmedi hemēn uyur dėdi 
LUK.8.53*onlar ise bilip ki öldü ȯŋa gülerler idi 
LUK.8.54*ol dahi hepisi taşraya çıkarıp ve kızı elinden alıp çığırdı ve kalk kız dėdi 
LUK.8.55*ȯnuŋ rûhu dahi içine döndü de teziye kalkdı • ȯndan Hazret-i ʿİsâ buyurdu ki ȯŋa yemek vėreler 
LUK.8.56*ve babası hem anası şaşdılar da Hazret-i ʿİsâ onlara emr ėtdi ki vâkiʿ hâli kimseye söylemeyeler ∞ 
LUK.9.1*Bu kez Hazret-i ʿİsâ on iki telâmîzini bir yere çığırıp onlara cinler üzerine kuvvet ve hüküm hem marazlılara şifâ ėtmek vėrdi 
LUK.9.2*ve onları melekût-ullâhı tebşîr ėtmeḡe hem hastaları sağaltmağa irsâl eyledi 
LUK.9.3*hem onlara dėdi ki yola bir nesne almaŋ ne deḡenek ne yancık ne etmek ne akçe ve kezalik kimseŋiziŋ iki ʿabâsı olmaya 
LUK.9.4*ve her kankı eve girirseŋiz orada duruŋ hem oradan çıkıŋ 
LUK.9.5*ve her kim sizi kabûl ėtmezse ol şehirden çıkıŋ hem üzerlerine şehâdet içỉn ayaklarıŋızdan tozu bile silkiŋ 
LUK.9.6*ȯnlar dahi ayrılıp kasabaları dolaşırlar idi ve tebşîr ėdip her yerde şifâlar ėderler idi 
LUK.9.7*bu kez Herodes nâm reʾîsü'r-rubʿ cümle Hazret-i ʿİsânıŋ ėtdiḡi nesneleri işitdi de mütehayyir oldu zîrâ baʿzılardan dėnilirdi ki Yuhannâ ölülerden ihyâ olmuş idi 
LUK.9.8*ve ġayrılar derlerdi ki İlyâ zuhûr ėtmiş idi ve ġayrılar enbiyâ-yı kudemâdan birisi ihyâ olmuş idi 
LUK.9.9*Herodes dahi dėdi idi ki ben Yuhannânıŋ başını kesdirdim • bu kimdir ki ben onuŋ içỉn bu nesneleri işidirim pes ȯnủ göreceḡi geldi 
LUK.9.10*havâriyyûn dahi dönüp Hazret-i ʿİsâya her ėtdikleri nesneleri hikâyet eylediler • ol dahi onları bile alıp Beyt-Saydâ dėdikleri şehirden başkaca bir hâlî yere çıkdı idi 
LUK.9.11*ammâ cemʿiyyetler bunủ bilip ardınca gitdiler • ol dahi onlara ikbâl ėdip melekût-ullâhıŋ husûsunu söyler idi de şifâya muhtâc olanlara şifâ ėderdi 
LUK.9.12*bu kez gün zevâlde iken ol oniki ȯŋa yanaşıp dėdiler ki bu halkı salıvėr ki kasabalara ve etrâfda olan köylere varıp konalar hem yemek bulalar zîrâ biz bunda bir yabân yerdeyiz 
LUK.9.13*ammâ o siz onlara yemek vėriŋ dėdi • onlar da dėdiler ki bizim beş etmekden ġayrı ve iki balıkdan ġayrı şeyimiz yokdur meḡer varayız da bu cümle kavm içỉn zahîre alavız 
LUK.9.14*zîrâ beş biŋ âdam kadar idiler ammâ o telâmîzine dėdi ki onları ellişer ellişer halka-vârî yerde oturduŋ 
LUK.9.15*onlar dahi böyle ėdip hepisini oturtdular 
LUK.9.16*ol ise beş etmeḡi hem iki balığı alıp ve gözlerini göḡe kaldırıp onları bereketledi de pâreledi ȯndan telâmîzine halkıŋ öŋüne komağa vėrdi 
LUK.9.17*bu kez hep yediler de doydular hem artan uvaklarlarından on iki seped kaldırıldı 
LUK.9.18*ȯndan oldu ki onlar başkaca namâzda iken telâmîz bile idiler ve o onlara suʾâl ėdip halk beni kimim dėrler dėdi 
LUK.9.19*onlar dahi cevâb vėrip dėdiler ki kimi Yuhannâ el-Maʿmadânî kimi İlyâ ve kimi enbiyâ-yı kudemâdan birisi ihyâ olmuşdur dėrler 
LUK.9.20*ol dahi dėdi ki yâ siz ben kimim dėrsiŋiz • Petro dahi cevâb vėrip Allâhıŋ Mesîhisin dėdi 
LUK.9.21*ve o onlara bunủ kimseye söylemeŋ diyẻ nehy eyledi 
LUK.9.22*hem dėdi ki İbnü'l-İnsân çok şeyler çekmek ve şeyhlerden hem baş imâmlardan ve kâtiblerden merdûd olmak hem öldürülmek ve üçüncü günde ihyâ olmak gerekdir 
LUK.9.23*ve hepisine dėdi ki bir kimse baŋa uymak isterse kendỉ kendỉden vâz geçsin hem her gün kendỉ salîbini omuzuna alsın da baŋa uysun 
LUK.9.24*zîrâ kendỉ cânını kurtarmağa isteyen ȯnủ telef eyleye ammâ kendỉ cânını benim içỉn telef eyleyen ȯnủ kurtara 
LUK.9.25*ne fâʾide olur âdama ki bütün dünyâyı kazana da kendỉ cânını telef eyleye ya kendỉniŋ hasâretini çeke 
LUK.9.26*zîrâ bir kimse benden ya benim kelâmımdan ʿârlanacak olursa İbnü'l-İnsân dahi kendỉniŋ ve Babasınıŋ hem kadîs melekleriŋ ʿizzetinde geldiḡi zamân ȯndan ʿârlana 
LUK.9.27*hakkan size dėrim ki bunda hâzır olanlardan baʿzısı melekût-ullâhı görmezden evvel mevti tezevvuk ėtmeyeceklerdir 
LUK.9.28*ve oldu ki bu tekellümâtıŋ sekiz kadar gününden soŋra Petroyu ve Yuhannâyı hem Yaʿkûbu bile alıp namâz kılmak içỉn bir dağa çıkdı 
LUK.9.29*ve o namâz kılar iken dîdârınıŋ sîmâsı müteġayyir hem esvâbı ak ve berrâk oldu 
LUK.9.30*ve işte iki âdam ȯnuŋla söyleşirler idi yaʿnî Mûsâ ve İlyâ 
LUK.9.31*ki ʿizzet ile görünüp Kuds-i Şerîfde itmâm ėdeceḡi serencâmınıŋ husûsunu söyleşdiler 
LUK.9.32*bu kez Petroyu ve bile olanları uyku basdı idi ve uyandıkları zamân ȯnuŋ celâlini ve ol bile olan âdamları gördüler 
LUK.9.33*ve ol âdamlar ondan ayrılır iken Petro Hazret-i ʿİsâya dėdi ki yâ muʿallim bize bunda olmak íyỉdir • gel üç çerge kuralım birin saŋa birin Mûsâya ve birin İlyâya zîrâ ne söylediḡini bilmezdi 
LUK.9.34*ammâ o bunủ söyler iken bir bulut gelip onları tazallül eyledi de onlar buluda girir iken telâmîz korkdular 
LUK.9.35*hem bulutdan bir âvâz gelip Benim Sevgỉli Oğlum budur ȯnủ diŋleyiŋ dėdi 
LUK.9.36*ve ol âvâz geldikden soŋra Hazret-i ʿİsâ yalıŋız bulundu • ȯndan onlar sükut ėtdiler de ol günlerde gördükleri nesnelerden birini kimseye deyivėrmediler 
LUK.9.37*bu kez ertesi günde oldu ki dağdan indiklerinden soŋra Hazret-i ʿİsâya istikbâle bir ʿazîm cemʿiyyet geldi 
LUK.9.38*ve işte cemʿiyyetden bir âdam haykırıp dėdi ki yâ muʿallim kerem eyle benim oğluma bak zîrâ o biriciḡimdir 
LUK.9.39*ve işte bir rûh ȯnủ tutar da o teziye feryâd ėder ve rûh ȯnủ yırtar da o köpüklenir hem rûh ȯnủ eze eze güç ile bırakır 
LUK.9.40*hem ben telâmîziŋe yalvardım ki ȯnủ kovalar ammâ kâdir olmadılar 
LUK.9.41*Hazret-i ʿİsâ dahi cevâb vėrip dėdi ki ėy iʿtikâdsız ve yaramaz tâʾife niçe bir yanıŋızda olayım ve size tahammül ėdeyim oğluŋu buraya getir 
LUK.9.42*ve ol yaklaşır iken rûh ȯnủ çarpdı hem yırtdı ammâ Hazret-i ʿİsâ rûh-ı nâpâki âzârladı da oğlanı sağaltdı ve babasına teslîm eyledi 
LUK.9.43*bu kez hepisi Allâh Teʿâlânıŋ ʿazametinden şaşarlar idi ve cümlesi Hazret-i ʿİsânıŋ ėtdiḡi nesnelere taʿaccüb ėder iken o kendỉ telâmîzine dėdi ki 
LUK.9.44*Bu tekellümât kulaklarıŋıza siŋsin ki İbnü'l-İnsân âdamlarıŋ ellerine teslîm olacakdır 
LUK.9.45*ammâ onlara bu söz nâ-maʿlûm hem pûşîde idi şöyle ki aŋlamazlar idi de ȯŋa bu sözüŋ husûsunu sormağa korkarlar idi 
LUK.9.46*ȯndan aralarında onlarıŋ büyüḡü kim ola diyẻ mücâdele düşdü 
LUK.9.47*Hazret-i ʿİsâ dahi kalbleriniŋ fikrini görüp bir küççük maʿsûmu aldı da kendỉ yanında durdurdu 
LUK.9.48*ve onlara dėdi ki bu maʿsûmu benim ismim içỉn kabûl ėden beni kabûl ėder ve beni kabûl ėden beni göndereni kabûl ėder zîrâ hepiŋizden küççük olan büyükdür 
LUK.9.49*bu kez Yuhannâ söz açıp dėdi ki ėy muʿallim biz bir kimseyi gördük ki seniŋ ismiŋ ile cinnleri kovar idi de ȯŋa yasak ėtdik zîrâ o saŋa biz tâbiʿ olduğumuz gibi tâbiʿ deḡildir 
LUK.9.50*ammâ Hazret-i ʿİsâ ȯŋa dėdi ki yasak ėtmeŋ zîrâ bize zıdd olmayan tarafımızdandır 
LUK.9.51*ve oldu ki yukarᵼya alınacağıŋ vakti tamâm olunca Kuds-i Şerîfe varmak içỉn teveccüh eyledi 
LUK.9.52*ve öŋünce resûller gönderdi ki varıp ȯŋa tedârik görmek içỉn Samâriyyeleriŋ bir kasabasına girdiler 
LUK.9.53*ammâ kasabalılar ȯnủ kabûl ėtmediler zîrâ teveccühünden belli idi ki Kuds-i Şerîfe giderdi 
LUK.9.54*ve telâmîzi Yaʿkûb hem Yuhannâ bunủ görüp dėdiler ki yâ rabb istermisin ki İlyâ ėtdiḡi gibi söyleyelim ve gökden âteş ine de onları yaka 
LUK.9.55*ammâ o döndü ve onları âzârlayıp dėdi ki siz ne rûhdan idiḡiŋizi bilmezsiŋiz 
LUK.9.56*zîrâ İbnü'l-İnsân âdamlarıŋ cânlarını helâk ėtmeḡe gelmedi illâ onları halâs ėtmeḡe geldi ȯndan bir ġayrı kasabaya vardılar 
LUK.9.57*ve oldu ki onlar yolda gider iken bir kimse ȯŋa dėdi ki yâ rabb her nereye giderseŋ ben saŋa uyayım 
LUK.9.58*Hazret-i ʿİsâ dahi ȯŋa dėdi ki dilkỉleriŋ inleri ve havâ kuşlarınıŋ yuvaları var ammâ İbnü'l-İnsânıŋ başı yasdanacak bile yeri yokdur 
LUK.9.59*ve ġayrısına gel baŋa uy dėdi ol dahi dėdi ki yâ rabb baŋa icâzet vėr ki evvel varıp babamı gömeyim 
LUK.9.60*ammâ Hazret-i ʿİsâ ȯŋa dėdi ki ko meyyitler meyyitleri gömsünler hemēn sen var melekût-ullâhdan haber vėr 
LUK.9.61*ve bir ġayrı dahi ȯŋa dėdi ki yâ rabbi ben saŋa uyayım nihâyet baŋa destûr vėr ki evvel evimde olanlar ile helâlleşeyim 
LUK.9.62*ammâ Hazret-i ʿİsâ ȯŋa dėdi ki hîç kimse ki sabana el salmış iken ardına baka melekût-ullâha lâyık deḡildir ∞ 
LUK.10.1*Bundan soŋra rabb dahi ġayrı yetmiş kimseyi nesb eyledi de onları ikişer ikişer öŋünce her varacağı şehre ve yere gönderdi 
LUK.10.2*pes onlara der idi ki gerçi hasâd büyük ammâ işçiler azdır der idi • Rabbü'l-Hasâda yalvarıŋ ki kendỉ hasâdına işçiler sala 
LUK.10.3*varıŋ işte ben sizi kuzủlar gibi kurdlar arasına gönderirim 
LUK.10.4*ne kėse ne yancık ne bâbûc taşıyıŋ ve yolda kimseye selâm vėrmeŋ 
LUK.10.5*hem kankı eve girmiş olursaŋız evvelâ bu eve selâm olsun deyiŋ 
LUK.10.6*ve eḡer orada bir ehl-i selâm var ise selâmıŋız ȯnuŋ üzerine kona • yok ise selâm size döne 
LUK.10.7*ve ol evde neleri varsa yeyip içip duruŋ zîrâ işçi kendỉ ecrine müstahakkdır • evden eve göçmeŋ 
LUK.10.8*ve her ne şehre girmiş olursaŋız eḡer sizi kabûl ėderlerse öŋüŋüze konulursa ondan yeyiŋ 
LUK.10.9*ve içinde olan hastalara şifâ vėriŋ hem onlara melekût-ullâh size yaklaşdı deyiŋ 
LUK.10.10*ammâ her ne şehre ki girmiş olursaŋız eḡer sizi kabûl ėtmezler ise ȯnuŋ çârşᵼlarına çıkıŋ de deyiŋ ki 
LUK.10.11*şehriniziŋ bize yapışan tozunu bile size silkeriz nihâyet bunủ biliŋ ki melekût-ullâh size yaklaşdı 
LUK.10.12*ve size derim ki ol günde Sadomuŋ hâli ol şehriŋ hâlinden dahi mütehammilrek ola 
LUK.10.13*Vây saŋa Harâzîn vây saŋa ėy Beyt-Saydâ zîrâ sende vâkiʿ olan efʿâl-i ekvâ Sûr ve Saydâda vâkiʿ olmuş olsalar idi çokdan çûl ve külde yatıp tevbe ėderler idi 
LUK.10.14*yine de Sûr ve Saydânıŋ hâli yevmi'd-dînde de siziŋ hâliŋizden mütehammilrek ola 
LUK.10.15*ve sen ėy Kefarnahûm ki göḡe dek merfûʿ olduŋ tâ esfâle dek mehbût olasın 
LUK.10.16*sizi diŋleyen beni diŋlemiş olur ve sizi tahkîr ėden beni tahkîr ėtmiş olur ve beni tahkîr ėden beni irsâl ėdeni tahkîr ėtmiş olur 
LUK.10.17*bu kez ol yetmiş kişi sürur ile dönüp dėdiler ki yâ rabb cinnler bile seniŋ ismiŋ ile bize münkâd oldular 
LUK.10.18*ol dahi ȯnlara dėdi ki ben gökden yıldırım gibi düşen şeytânıŋ seyrini çaldım 
LUK.10.19*işte ben size yılanlara ve ʿakreblere hem düşmanıŋ her kuvveti üzerine basmağa hükûmet vėrdim de size bir şey zarar ėtmeye 
LUK.10.20*lakin cinnler size münkâd olduklarından mesrûr olmaŋ illâ adlarıŋız gökde yazılı olduğu içỉn mesrûr oluŋ 
LUK.10.21*hemēn ol sâʿatde Hazret-i ʿİsâ rûh ile tehellül ėdip dėdi ki sana ėy semavât ve arzıŋ Rabbi Baba hamd ve sipâs ėderim ki bu nesneleri hükemâ ve fuhemâdan ihfâ eylediŋ ve onları etfâle keşf ėtdiŋ • belî ėy Baba zîrâ murâdıŋ bu idi 
LUK.10.22*Babamdan baŋa her şey teslîm oldu ve Oğul kimdir Babadan ġayrı hem Baba kimdir Oğuldan ġayrı ve Oğul ȯŋa keşf ėtmek istemiş olan kimesneden ġayrı bilmez 
LUK.10.23*ve telâmîze dönüp onlara başkaca dėdi ki ne mutlu ol gözlere ki gördükleriŋiz nesneleri görürler 
LUK.10.24*zîrâ size dėrim ki çok enbiyâ ve mülûk hâlâ gördüḡüŋüz nesneleri görmek istediler de görmediler ve hâlâ işitdiḡiŋiz nesneleri işitmek istediler de işitmediler 
LUK.10.25*o zamân işte bir fakîh kalkdı ve ȯnủ imtihân ėdip ėy muʿallim ne ėdeyim de ebedî hayvâta mâlik olayım dėdi 
LUK.10.26*ol dahi ȯŋa dėdi ki Tevrâtda ne yazıldı nice okursun 
LUK.10.27*o da cevâb vėrip dėdi ki Rabbiŋ Allâh Teʿâlâyı bütün kalbiŋden ve bütün cânıŋdan ve bütün tâkatiŋden hem bütün fikriŋden sevesin ve karîbiŋi kendỉŋi sever gibi sevesin 
LUK.10.28*ol dahi ȯŋa cevâbıŋ hakkdır • bunủ eyle de yaşayasın dėdi 
LUK.10.29*ve o kendỉyi tasdîk ėtmek isteyip Hazret-i ʿİsâya yâ karîbim kimdir dėdi 
LUK.10.30*Hazret-i ʿİsâ dahi mukarreren dėdi ki bir âdam Kuds-i Şerîfden Yerîhoya gider iken harâmîlere râst geldi ki ȯnủ soyup yaraladıkdan soŋra gitdiler de ȯnủ yarı ölmüş bırakdılar 
LUK.10.31*bu kez aŋsızın bir imâm ol yoldan inerdi de ȯnủ görüp karşᵼsından geçdi 
LUK.10.32*ve kezalik bir Levî ol yere gelmiş iken ȯnủ görüp karşᵼdan geçdi 
LUK.10.33*ammâ bir Samârî yolda giderken ȯnuŋ yanına geldi ve ȯnủ görüp ȯŋa acıdı 
LUK.10.34*ve yanaşıp zeytỉn yağını hem şarâbı aktararak yaralarını sardı ȯndan ȯnủ kendỉ davarına yükletdi de hâna götürdü ve gözetdi 
LUK.10.35*ve ertesi günde göçer iken iki dînâr çıkardı da onları hâncıya vėrdi ve ȯŋa dėdi ki bunủ gözet ve her neyi ki ziyâde harc ėderseŋ ben döndüḡüm zamân saŋa edâ ėdeyim 
LUK.10.36*pes ne sanırsın ol üçden harâmîlere râst geleniŋ karîbi kankısıdır 
LUK.10.37*o da dėdi ki ol ȯŋa merhamet ėden kimesne • pes Hazret-i ʿİsâ ȯŋa dėdi ki var sen de böyle eyle 
LUK.10.38*bu kez onlar yolda iken oldu ki Hazret-i ʿİsâ bir kasabaya girdi ve Mârtâ nâm bir hâtûn ȯnủ evine kabûl eyledi 
LUK.10.39*ve ȯnuŋ Mârya nâm bir kız karındaşı var idi ki ol dahi Hazret-i ʿİsânıŋ ayaklarında oturup kelâmını diŋler idi 
LUK.10.40*Mârtâ ise niçe hizmetlere mukayyed olup geldi ve dėdi ki yâ rabb hîç tınmazsın ki kız karındaşım beni hizmetde yalıŋız bırakdı • gel ȯŋa de ki baŋa yârdım eylesin 
LUK.10.41*ammâ Hazret-i ʿİsâ ȯŋa cevâb vėrip dėdi ki ėy Mârtâ Mârtâ sen çalışırsın ve niçe şeylerde zahmet çekersin 
LUK.10.42*ammâ ancak bir şey lâzımdır ve Mârya bu íyỉ nasîbi ihtiyâr eyledi ki ȯndan alınmaya ∞ 
LUK.11.1*Ve oldu ki o bir yerde namâz kılıp fâriğ oldukdan soŋra telâmîzinden birisi ȯŋa dėdi ki yâ rabb namâz kılmağı öḡret nice ki Yuhannâ dahi kendỉ mürîdlerine öḡretdi ise 
LUK.11.2*ol dahi onlara dėdi ki namâz kıldığıŋız zamân deyiŋ ki Ey semavâtda olan Babamız ismiŋ mukaddes olsun melekûtuŋ gelsin gökde olduğu gibi yerde de murâdıŋ olsun 
LUK.11.3*her günki etmeḡimizi bize gün-be-gün vėr 
LUK.11.4*ve günâhlarımızı bağışla zîrâ biz dahi bize suçlu olanlara bağışlarız hem bizi iğvâya salma illâ habîsden halâs eyle 
LUK.11.5*ȯndan onlara dėdi ki araŋızda kim var ki bir dostu ola da ol dost ȯŋa dün yarısında varıp ėy dostum baŋa üç etmek ödünc vėr diye 
LUK.11.6*zîrâ yoldan baŋa bir dostum geldi de öŋüne koyacak nesnem yokdur 
LUK.11.7*eḡerçi ol kimse içerỉden cevâb vėrip baŋa zahmet vėrme artᵼk kapᵼ kapandı ve maʿsûmlarım benim ile döşekde yatıyor ben kalkıp saŋa vėremem dėrse de 
LUK.11.8*ben size dėrim ki kalkmadığı ve dostluğa binâʾen vėrmediḡi takdîrce de sıklet ėtdiḡi içỉn ȯŋa ne kadar lâzım olursa vėre 
LUK.11.9*dahi ben size dėrim İsteyiŋ de size vėrile arayıŋ de bulasız kakıŋ de size açıla 
LUK.11.10*zîrâ her isteyen alır ve arayan bulur hem kakana açılır 
LUK.11.11*Ve araŋızda kankı baba var ki oğlu ȯndan etmek istese ȯŋa bir taş vėre yâhûd bir balık istese de ȯŋa balık yerine bir yılan vėre 
LUK.11.12*yâhûd ki bir yumurda istese de ȯŋa bir ʿakreb vėre 
LUK.11.13*imdi çün siz ki şerrîrsiŋiz oğullarıŋıza íyỉ bahşîşler vėrmek bilirsiŋiz Semâvî Babaŋız kendỉden isteyenlere Rûhü'l-Kudsü ne kadar artᵼk bağışlamak gerekdir 
LUK.11.14*bu kez o bir cinni kovardı ki dilsiz idi ve oldu ki şeytân çıkdığı gibi ol dilsiz söyledi de cemʿiyyetler taʿaccüb eylediler 
LUK.11.15*ammâ ȯnlardan baʿzılar dėdiler ki o cinnleri cinn başı Baʿalzebûbuŋ kuvveti ile kovar 
LUK.11.16*ve ġayrılar ȯnủ imtihân ėderek ondan gökden bir ʿalâmet istediler 
LUK.11.17*ammâ o efkârlarını bilip onlara dėdi ki her muzâddet üzere olan memleket harâb olur ve her muzâddet üzere olan ev yıkılır 
LUK.11.18*böyle dahi eḡer şeytân muzâddet üzere ise ȯnuŋ memleketi nice dayanabilir çün siz dersiŋiz ki ben cinnleri Baʿalzebûb ile kovarım 
LUK.11.19*ve ben cinnleri Baʿalzebûbuŋ kuvveti ile kovarsam oğullarıŋız onları ne ile kovarlar • ȯnuŋ içỉn onlar hâkimleriŋiz olalar 
LUK.11.20*ammâ eḡer ben cinnleri yed-i kudreti ile kovarsam imdi melekût-ullâh size vâsıl oldu 
LUK.11.21*Bir keskîn silâhlı âdam kendỉ sarâyını bekler iken ȯnuŋ mâlı rızkı selâmetdedir 
LUK.11.22*ammâ eḡer ondan keskîn kimse ȯnủ basarsa onuŋ dayandığı cümle silâhını alır da ġanîmelerini paylaşdırır 
LUK.11.23*benim ile olmayan baŋa zıddır ve benim ile devşirmeyen dağıdır 
LUK.11.24*Rûh-ı nâpâk bir âdamdan çıkdığı zamân kuraklıklarda dolaşıp râhat arar ve bulmayınca der ki varayım çıkdığım evime döneyim 
LUK.11.25*ve gelip ȯnủ silinmiş ve müzeyyen bulursa 
LUK.11.26*o zamân varır da bilesince kendỉden habîs yedi rûh dahi alır • onlar dahi oraya girip mekân tutarlar da ol kişiniŋ soŋraki hâli evvelkiden beter olur 
LUK.11.27*ve oldu ki bu nesneleri söyler iken cemʿiyyetden bir ʿavrat âvâz kaldırıp ȯŋa dėdi ki ne mutlu seni taşıyan karına ve seni emziren memelere 
LUK.11.28*o ise dėdi ki yok belki ne mutlu Kelâm-Ullâhı diŋleyip gözedenlere 
LUK.11.29*ȯndan halk cemʿ olup dėmeḡe başladı ki bu şerrîr tâʾîfe bir ʿalâmet ister ammâ onlara Yûnus Peyġamberiŋ ʿalâmetinden ġayrı ʿalâmet vėrilmeye 
LUK.11.30*zîrâ Yûnus Nînîvîlere ʿalâmet olduğu gibi İbnü'l-İnsân bu tâʾîfelere ʿalâmet ola 
LUK.11.31*cenûbuŋ melikesi bu tâʾîfeniŋ âdamları ile yevmi'd-dînde inşâr ola da bu âdamları ilzâm eyleye zîrâ o Süleymânıŋ hikmetini diŋlemek içỉn yeriŋ intihâlarından geldi ve işte bunda Süleymândan efdal kimesne var 
LUK.11.32*Nînîvîler bu tâʾîfe ile yevmi'd-dînde inşâr olalar da onları ilzâm ėdeler zîrâ onlar Yûnusuŋ mevʿizesiyle tevbe ėtdiler ve işte bunda Yûnusdan efdal kimesne var 
LUK.11.33*ve hîç kimse bir çırâğı yakmış iken ȯnủ gizli yere ve kîle altına komaz ammâ şamʿdâna kor ki girenler aydınlığı göreler 
LUK.11.34*bedeniŋ çırâğı gözdür • pes eḡer gözüŋ aydın ise cümle bedeniŋ münevver olur ammâ eḡer gözüŋ müşevveş ise cümle bedeniŋ de karaŋlı ola 
LUK.11.35*pes sende olan nûr zulümâtmıdır bak 
LUK.11.36*imdi eḡer bütün bedeniŋ münevver ise ve bir karaŋlı cüzʾi yok ise büsbütün aydınlık olur çırâk kendỉ ziyâsı ile saŋa aydınlık ėtdiḡi gibi 
LUK.11.37*bu kez o söyler iken bir Ferîzzî ȯŋa yalvardı ki gelip evinde öyle mancasın yeye • ol dahi girip sofraya oturdu 
LUK.11.38*ve Ferîzzî görüp ki taʿâmdan evvel yunmadı idi taʿaccüb ėtdi 
LUK.11.39*ȯndan rabb ȯŋa dėdi ki siz Ferîzzîler tasıŋ ve sahânıŋ taşrasını yursuŋuz ammâ içiŋiz pür iġtisâb ve şirretdir 
LUK.11.40*ėy dîvâneler zâhiri yapan bâtını da yapmadı mı 
LUK.11.41*imdi varıŋızı sadakaya vėriŋ de işte her şeyiŋiz pâk ola 
LUK.11.42*ammâ vây size ėy Ferîzzîler zîrâ siz naʿneʿ ve sedef hem her otuŋ ʿöşrünü vėrirsiŋiz ve hükmü hem muhabbet-ullâhı gerỉye bırağırsıŋız • bu nesneleri ėdip onları bırakmamak lâzım iken 
LUK.11.43*Vây size ėy Ferîzzîler zîrâ siz cemʿiyyetlerde başda oturmağı ve çârşᵼlarda selâmlanmağı seversiŋiz 
LUK.11.44*Vây size ėy kâtibler ve mürâʾî Ferîzzîler zîrâ siz şul mezârlarsıŋız ki belli deḡiller ve üzerinde gezen âdamlar içerỉde ne var bilmezler 
LUK.11.45*o zamân fukahâdan biri cevâb vėrip ȯŋa dėdi ki yâ muʿallim sen bu şeyleri söyleyerek bize de sitem ėdersin 
LUK.11.46*ol dahi dėdi ki size de vây ėy fukahâ zîrâ siz insâna bâr-i girânlar yükledirsiŋiz ve siz ol bârlara barmaklarıŋızıŋ birisi ile bile dokunmazsıŋız 
LUK.11.47*Vây size zîrâ siz enbiyânıŋ türbelerini yaparsıŋız ve babalarıŋız onları öldürdüler 
LUK.11.48*hakkan ki babalarıŋızıŋ işlerine şehâdet ėdip onlara kâʾilsiŋiz çün onlar enbiyâyı öldürdüler de siz onlarıŋ türbelerini yaparsıŋız 
LUK.11.49*ȯnuŋ içỉn hikmet-ullâh dahi dėdi ki ben onlara enbiyâ ve resûller göndereyim de onlar kimini öldüreler kimini ıtrâd ėdeler 
LUK.11.50*tâ ki bu tâʾifeden dünyâ temellenelden berỉ dökülen cümle enbiyânıŋ kanı gerỉ taleb oluna 
LUK.11.51*Hâbil kanından tâ mezbah ile heykel arasında öldürülen Zekeriyânıŋ kanına varınca • hakkan size derim ki bu tâʾîfeden gerỉ taleb oluna 
LUK.11.52*Vây size ėy fukahâ zîrâ ʿilmiŋ miftâhlarını aldıŋız • siz kendỉleriŋiz girmediŋiz ve girenlere mâniʿ olduŋuz 
LUK.11.53*bu kez o onlara bu nesneleri söyler iken kâtibler ve Ferîzzîler ȯŋa pek şergil olmağa ve niçe husûsdan ağzını aramağa başladılar 
LUK.11.54*ġaraz ėderek ve ağzından bir şey avlayarak ki ȯnủ kovlayalar ∞ 
LUK.12.1*Bu esnâda katı çok halk cemʿ olmuş iken şöyle ki birbirin çekerler idi kendỉ telâmîzine söylemeḡe başladı evvelâ Ferîzzîleriŋ hamûrundan ki riyâdır sakınıŋ 
LUK.12.2*hîç bir kapaklı nesne yok ki açılmaya ve gizli nesne yok ki duyulmaya 
LUK.12.3*ȯnuŋ içỉn her ne ki karaŋlıkda söylemiş olursaŋız aydınlıkda işidile ve her ne ki halvetlerde kulağa söylemiş olursaŋız evleriŋ damlarında nidâ oluna 
LUK.12.4*pes ėy dostlarım size dėrim ki bedeni öldürenlerden korkmaŋ ki bundan soŋra ġayrı şey ėtmeḡe kâdir deḡiller 
LUK.12.5*ammâ size göstereyim kimden korkmak gereksiŋiz • ondan korkuŋ ki öldürdükden soŋra cehenneme de bırakmağa hükmü var • hakkan dėrim size ki ondan korkasıŋız 
LUK.12.6*pes serçe kuşu iki mankıra satılmaz mı yine de Allâh katında onlardan hîç birisi unudulmaz 
LUK.12.7*belki başıŋızıŋ kılları bile sayılmışdır • pes korkmaŋ siz niçe serçe kuşlarından efdalsiŋiz 
LUK.12.8*ve size dėrim kim ki beni âdamlar öŋünde ikrâr ėderse İbnü'l-İnsân dahi ȯnủ Allâhıŋ melekleri öŋünde ikrâr eyleye 
LUK.12.9*ammâ kim ki beni âdamlar öŋünde inkâr ėderse Allâhıŋ melekleri öŋünde inkâr oluna 
LUK.12.10*ve her kim İbn-Ullâh üzerine bir söz söylemiş olursa ȯŋa ʿafv oluna ammâ Rûh-Ullâh üzerine küfür söyleyene ʿafv olunmaya 
LUK.12.11*pes sizi cemâʿatlar ve hâkimler ve sultânlar öŋüne götürdükleri zamân ihticâcıŋız içỉn nice ya ne cevâb vėreceḡiŋize yâhûd ne diyeceḡiŋize meşġûl olmaŋ 
LUK.12.12*zîrâ Rûhü'l-Kudüs hemēn o sâʿat size ne diyeceḡiŋizi öḡrede 
LUK.12.13*bu kez cemʿiyyetden bir kimse ȯŋa dėdi ki yâ muʿallim karındaşıma de ki benim ile mîrâsı paylaşa 
LUK.12.14*ammâ o dėdi ki bireh âdam beni üzeriŋize kâdı ya kassâm kim nasb ėtdi 
LUK.12.15*ȯndan onlara dėdi ki bakıŋ ve tamaʿdan sakınıŋ zîrâ tut ki bir kimseniŋ bolluğu ola yine de kendỉ mâlı ile hayvâta mâlik deḡildir 
LUK.12.16*ve onlara bir temsîl söyleyip dėdi ki bir zengîn âdamıŋ çiftliḡi bol mahsûl getirdi idi 
LUK.12.17*ki kendỉ kendỉ ile söyleyip ne eyleyeyim dėdi çün mahsûlümü koyacak yerim yok 
LUK.12.18*ȯndan bunủ ėdeyim dėdi anbârlarımı bozayım da dahi büyükleri yapayım ve oraya cemîʿ terekemi hem rızkımı koyayım 
LUK.12.19*hem cânıma diyeyim ki ėy cân niçe yıla dek vâfir zahîreŋ var râhat ėt ye iç sefâ eyle 
LUK.12.20*ammâ Allâh Teʿâlâ ȯŋa dėdi ki bireh dîvâne bu gėce senden cânıŋ taleb oluna ya tedârik ėtdiḡiŋ şeyler kimiŋ olur 
LUK.12.21*ol kimseye de böyle olur ki kendỉye hazîne saklaya da Allâh ile ġanî olmaya 
LUK.12.22*ȯndan telâmîzine dėdi ȯnuŋ içỉn size dėdim ki nefsiŋiz içỉn ne yeyelim ve bedeniŋiz içỉn ne gíyelim diyẻ meşġûl olmaŋ 
LUK.12.23*nefs taʿâmdan ve beden libâsdan evlâdır 
LUK.12.24*kuzġunlara bakıŋ ki ekmezler ve biçmezler ve mahzenleri hem anbârları yokdur yine de Allâh Teʿâlâ onları besler • siz ise kuşlardan ne kadar efdalsiŋiz 
LUK.12.25*ve sizden kendỉ ihtimâmı ile boyna bir ârşᵼn katmağa kim kâdirdir 
LUK.12.26*pes eḡer bir azacık şeye kâdir deḡil iseŋiz bâkî nesnelere niçỉn meşġûl olursuŋuz 
LUK.12.27*Zanbâklara bakıŋ nice biterler onlar zahmet çekmezler ve eḡirmezler ammâ size dėrim ki Süleymân bile cümle kendỉniŋ fahri ile onlarıŋ birisi gibi gíyimli deḡil idi 
LUK.12.28*pes çün Allâh Teʿâlâ otu böyle gíydirir ki bugün çayırdadır ve yarın furûna bırakılır ya sizi ne kadar ziyâde gíydire ėy îmânı kalîller 
LUK.12.29*İmdi siz ne yeyelim ya ne içelim diyẻ aramaŋ ve o kaydda olmaŋ 
LUK.12.30*zîrâ halk-ı ʿâlem bu cümle nesnelere mukayyeddir ammâ Babaŋız bilir ki bu nesnelere muhtâcsıŋız 
LUK.12.31*illâ melekût-ullâhı arayıŋ da bu cümle nesneler size katıla 
LUK.12.32*Ey küççük sürű korkma zîrâ Babaŋızıŋ murâdıdır ki size melekûtu vėre 
LUK.12.33*rızklarıŋızı satıŋ da sadakaya vėriŋ • kendỉleriŋize eskimez kėseler hem gökde bir hazîne yapıŋ ki hîç eksilmez ve hırsız oraya yetişmez hem orada güve bozmaz 
LUK.12.34*zîrâ hazîneŋiz olduğu yerde kalbiŋiz dahi ȯndadır 
LUK.12.35*Miyânıŋız kuşanmış ve çırâklarıŋız efrûhte olsun 
LUK.12.36*ve ol kimselere beŋzeyiŋ ki rabbimiz ne zamân düḡünden döner diyẻ bekliyorlar tâ ki ȯŋa gelip kakdığı gibi açalar 
LUK.12.37*ne mutlu ol kullara ki onları rabb geldiḡi zamân uyanık bula • hakkan size dėrim ki kuşana ve onları sofraya oturda hem gelip onlara hizmet eyleye 
LUK.12.38*ve eḡer ikinci ya üçüncü nöbetde gelip onları bu hâlde bulursa ne mutlu ol kullara 
LUK.12.39*pes bunủ biliŋ ki ev sâhibi eḡer hırsızıŋ ne sâʿatde geleceḡini bileydi uyanık dururdu ve evini delmeḡe komazdı 
LUK.12.40*pes siz dahi hep hâzır oluŋ zîrâ İbnü'l-İnsân sanmadığıŋız sâʿatde gelecekdir 
LUK.12.41*Petro dahi ȯŋa dėdi ki yâ rabb bu temsîli bize mi yohsa hepsine mi söylersin 
LUK.12.42*ve rabb dėdi ki hakîkatli ve ʿakıllı kethüdâ kimdir ki ȯnủ efendisi kendỉ evi barkı üstüne nasb eylese de taʿyînâtını vaktince vėrse 
LUK.12.43*ne mutlu ol hizmetkâra ki efendisi geldiḡi zamân ȯnủ böyle ėder bula 
LUK.12.44*hakkan size dėrim ki o ȯnủ cümle emvâli üzerine nasb eyleye 
LUK.12.45*ammâ ol hizmetkâr kendỉ kalbinde benim efendim geç gelir dėse ve hizmetkârları hem halâyıkları döḡmeḡe ve yeyip içip sarhoş olmağa başlasa 
LUK.12.46*ol hizmetkârıŋ efendisi katlanmadığı günde ve bilmediḡi sâʿatde gele de ȯnủ ayıra ve hissesini küffâr ile vėre 
LUK.12.47*pes efendisiniŋ murâdını bilen ve murâdı üzere deprenmeyen hizmetkâr çok döḡüle 
LUK.12.48*ammâ bilmeyen köteḡe müstahak nesne ėderse az döḡüle ve kime çok vėrildi ise ondan çok taleb oluna ve kimiŋ yanında çok emânet konuldu ise ondan dahi ziyâde taleb oluna 
LUK.12.49*Ben yere âteş bırakmağa geldim ve neyleyeyim çün artᵼk tutuşdu 
LUK.12.50*imdi ben bir maʿmûdiyye ile müteʿammid olacaḡım ve tâ tamâm olunca ne kadar sıkılırım 
LUK.12.51*siz beni yerde barışık ėtmeḡe geldim zann ėdersiŋiz öyle deḡil • size dėrim ki hemēn şıkâk ėtmeḡe geldim 
LUK.12.52*zîrâ bundan soŋra bir evde beş çekişikli ola üçü ikiye karşᵼ ve ikisi üçe karşᵼ 
LUK.12.53*baba oğlu ile ve oğlu babasıyla ana kız ile ve kız ana ile kayın ana gelini ile ve gelin kayın anası ile çekişeler 
LUK.12.54*ve dahi cemʿiyyetlere dėdi ki mağribden kalkan buludu gördüḡüŋüz zamân teziye yağmur gelir dersiŋiz hem de böyledir 
LUK.12.55*ve lodos esse ısıcak ola dersiŋiz de olur 
LUK.12.56*bireh münâfıklar semâ ve arzıŋ gösterişini seçersiŋiz ya bu vakti nice seçemezsiŋiz 
LUK.12.57*ve niçỉn kendỉleriŋizden hak üzere hükm ėtmezsiŋiz 
LUK.12.58*Çün hasmıŋ ile hâkime vardığıŋ zamân sen yolda çalışmak gereksin ki ondan kurtulasın tâ ki seni kâdıya sürükleyip kâdı seni subaşınıŋ eline vėrmeye subaşı dahi seni zindâna bırakmaya 
LUK.12.59*ben saŋa dėrim ki sen tâ soŋ pėşîni ödemeyince çıkamazsın ∞ 
LUK.13.1*Hemēn ol vakitde baʿzılar ȯŋa gelip Celîllilerden ötürű haber vėrdiler ki Pilato onlarıŋ kanını zebîhaları ile karışdırdı idi 
LUK.13.2*ve Hazret-i ʿİsâ cevâb vėrip onlara dėdi ki sanırmısıŋız ki ol Celîlliler bu nesneleri çekdikleri içỉn cümle Celîllilerden büyük günâhkârlardır 
LUK.13.3*böyle deḡil size derim ki eḡer siz tevbe ėtmezseŋiz hepiŋiz böyle helâk olursuŋuz 
LUK.13.4*yâhûd ol onsekizi ki üzerlerine Silonuŋ kullesi düşdü ve öldürdü cümle Kuds-i Şerîfiŋ sâkinlerinden ziyâde suçlu mu sanırsıŋız 
LUK.13.5*size böyle dėrim ki eḡer tevbe ėtmezseŋiz siz de hepiŋiz böyle helâk olursuŋuz 
LUK.13.6*ȯndan bu temsîli söyledi bir âdam kendỉ bâğında bir incîr ağacını dikdi idi ve gelip yemiş aradı da bulmadı 
LUK.13.7*ve bâğbâna dėdi ki işte artᵼk üç yıldır ki gelip bu incîr ağacında yemiş ararım da bulamam • gel ȯnủ kes sömeḡe fâʾidesiz yeri niçỉn tutar 
LUK.13.8*ammâ o cevâb vėrip ȯŋa dėdi ki ėy ağa ko ben etrâfını kazınca ve cibre koyunca bu yıl dahi dursun 
LUK.13.9*yemiş vėrirse hoş vėrmez ise soŋra ȯnủ kes 
LUK.13.10*bu kez o sebt gününde bir kenîsada taʿlîm ėderdi 
LUK.13.11*ve işte orada bir ʿavrat var idi ki on sekiz yıl içinde cinniŋ zahmetini çekerdi ve her yeri bükülmüş idi de hîç doğrulamadı 
LUK.13.12*Hazret-i ʿİsâ dahi ȯnủ görüp yanına çığırdı ve ȯŋa dėdi ki ėy ʿavrat sen hasteliḡiŋden kurtulduŋ 
LUK.13.13*ve üzerine ellerini kodu da ol ânda doğruladı hem el-hamd-illah dėdi 
LUK.13.14*ammâ kenîsa başı Hazret-i ʿİsâ sebt gününde şifâ ėtdiḡine incinip cemâʿate dėdi ki iş görecek altı gün var • pes onlarda geliŋ de şifâ buluŋ ve sebt gününde gelmeŋ 
LUK.13.15*bu husûsdan Hazret-i ʿİsâ ȯŋa cevâb vėrip dėdi ki ėy münâfıklar sizden her biriŋiz sebt gününde kendỉ öküzünü ya eşeḡini yemlikden çözüp suvarmağa götürmez mi 
LUK.13.16*ve bunủ ki İbrâhîmiŋ kızı iken Şeytân ȯnủ on sekiz yıl bağlı tutar bu bağdan sebt gününde çözmek gerekmez mi idi 
LUK.13.17*bunủ deyince cümle muʿârızlar utandılar bütün cemâʿat ise ȯnuŋ ėtdiḡi hasenâtdan sevinirler idi 
LUK.13.18*bu kez o dėdi ki melekût-ullâh neye beŋzer ve ȯnủ neye beŋzedeyim 
LUK.13.19*o bir hardal dânesine beŋzer ki ȯnủ bir âdam alıp kendỉ bâğçesine atdı soŋra bitip bir büyük çalıya döndü de havâ kuşları dallarınıŋ örtüsüne sığındılar 
LUK.13.20*ve tekrâr dėdi ki melekût-ullâh neye beŋzedeyim 
LUK.13.21*o bir mâyaya beŋzer ki ȯnủ bir ʿavrat alıp üç kîle unuŋ içine bırağa ki hep mâyalana 
LUK.13.22*ȯndan soŋra şehirleri ve kasabaları dolaşıp taʿlîm ėderek Kuds-i Şerîfe doğru yola giderdi 
LUK.13.23*ve bir kimse ȯŋa yâ rabb halâs bulanlar azmıdır dėdi 
LUK.13.24*ol dahi onlara dėdi ki dar kapᵼdan girmeḡe çalışıŋ zîrâ ben size derim çoğu girmek isteyeler de kâdir olmayalar 
LUK.13.25*ve ev sâhibi kalkıp kapᵼyı kapadıkdan soŋra o zamân siz taşrada durup kapᵼyı kakmağa başlayıp yâ rabb yâ rabb aç bize diyesiz o ise size cevâb vėrip ben sizi neredensiŋiz bilmem diye 
LUK.13.26*o zamân dėmeḡe başlayasız ki biz seniŋ huzûruŋda yedik ve içdik ve sen çârşᵼlarımızda taʿlîm ėtdiŋ 
LUK.13.27*o ise diye ki ben size derim ki sizi neredensiŋiz bilmem ėy cümle zulm ėdiciler benden ırak oluŋ 
LUK.13.28*orada ağlaşmak ve dişler kıcırdaması ola İbrâhîmi İshâkı ve Yaʿkûbu hem cemîʿ enbiyâyı melekût-ullâhda gördüḡüŋüz ve siz taşraya kovulduğuŋuz zamân 
LUK.13.29*o zamân maşrıkdan ve mağribden ve şimâlden hem cenûbdan gelenler melekût-ullâhda oturalar 
LUK.13.30*ve işte soŋrakiler var ki evvelkiler olalar ve evvelkiler var ki soŋrakiler olalar 
LUK.13.31*hemēn ol günde baʿzı Ferîzzîler gelip ȯŋa dėdiler ki var git buradan zîrâ Herodes seni öldürmek ister 
LUK.13.32*ol dahi onlara dėdi ki varıŋ ol dilkỉye deyiŋ ki işte ben cinnleri kovarım ve bugün de yarın da şifâları tamâm ėderim ȯndan üçüncü günde ʿâkıbetime vâsıl olurum 
LUK.13.33*nihâyet bugün de yarın da öbűr günde gezmek gereḡim zîrâ vâkiʿ olmaz ki bir peyġamber Kuds-i Şerîfiŋ taşrasında helâk ola 
LUK.13.34*Yerûşâlîm Yerûşâlîm ki enbiyâyı öldürürsün ve saŋa irsâl olanları recm ėdersin kaç kerre tavuk kendỉ pilîçlerini altına devşirdiḡi gibi seniŋ oğullarıŋı devşirmeḡe ister idim de siz istemediŋiz 
LUK.13.35*işte eviŋiz size harâb kalır • hakkan size dėrim ki tâ ol zamân gelmeyince ki ism-i Rabb ile gelen mütebârek olsun diyesiz beni görmeyesiz ∞ 
LUK.14.1*Bu kez vâkiʿ oldu ki Ferîzzîleriŋ başılarından birisiniŋ evine sebt gününde yemek yemeḡe geldiḡi zamân onlar ȯŋa gözçülük ėderler idi 
LUK.14.2*ve işte bir müsteskî âdam ȯnuŋ öŋünde idi 
LUK.14.3*ve Hazret-i ʿİsâ fakîhlere hem Ferîzzîlere söylemeḡe başlayıp sebt gününde bir kimseye şifâ ėtmek câʾiz midir dėdi 
LUK.14.4*onlar ise sükut ėtdiler o zamân ol kimseniŋ eline yapışıp ȯnủ sağaltdı hem salıvėrdi 
LUK.14.5*ȯndan ȯnlara söz açıp dėdi ki sizden kim var ki eşeḡi ya öküzü kuyuya düşe de ȯnủ teziye sebt gününde taşraya çıkarmaya 
LUK.14.6*onlar ise ȯŋa bu nesnelere hilâfen bir cevâb vėrmeḡe kâdir olmadılar 
LUK.14.7*bu kez bakıp ki oturmakda baş yerleri seçerler daʿvet olanlara bu temsîli söyleyip dėdi ki 
LUK.14.8*Bir kimse seni düḡüne daʿvet ėderse sedire geçip oturma • ihtimâldir ki ol kimesne senden ekremi daʿvet ėtmiş ola 
LUK.14.9*ve seni de ȯnủ da daʿvet ėden gelip saŋa bu âdama yer vėr diye de ʿayblanıp saŋa aşağadaki yeri tutmak lâzım ola 
LUK.14.10*ammâ daʿvet olduğuŋ zamân var eŋ aşağadaki yerde otur tâ ol seni daʿvet ėden kimesne gelip saŋa ėy dostum dahi yukarᵼda otur deyince o zamân seniŋ ile oturanlarıŋ yanında taʿzîz bulasın 
LUK.14.11*zîrâ her yücelenen alçaklana ve her alçaklanan yücelene 
LUK.14.12*bu kez ȯnủ daʿvet ėden kimseye dėdi ki sen bir öyle ya âhşâm mancasını yapdığıŋ zamân dostlarıŋı ve karındaşlarıŋı hısımlarıŋı ve zengîn koŋşularıŋı daʿvet ėtme • onlar dahi seni nöbetçe daʿvet ėtmeyeler de saŋa mükâfât ola 
LUK.14.13*ammâ ziyâfet ėtdiḡiŋ zamân dilencileri çolakları topalları ve körleri daʿvet eyle 
LUK.14.14*ve saʿîd olasın zîrâ onlar saŋa mükâfât ėtmeḡe kâdir deḡiller ammâ sâdıklarıŋ kıyâmetinde saŋa mükâfât vėrile 
LUK.14.15*bu kez meclisde olanlardan baʿzısı bu nesneleri işidip ne mutlu melekût-ullâhda etmek yeyenlere dėdi 
LUK.14.16*Hazret-i ʿİsâ dahi ȯŋa dėdi ki bir âdam vâfir âhşâm mancasını düzdü de çok kimseleri daʿvet eyledi 
LUK.14.17*ve âhşâm mancasınıŋ sâʿatinde daʿvet olanlara hizmetkârını gönderdi ki onlara geliŋ diyeler zîrâ artᵼk her şey hâzırdır 
LUK.14.18*ammâ hepisi ağız bir ėdip ʿözür dilemeḡe başladılar • evvelki dėdi ki ben bir çiftlik satᵼn aldım da ȯnủ taşraya varıp görsem gerek • kerem eyle maʿzûr tut 
LUK.14.19*ve öbűrü dėdi ki ben beş çift öküz satᵼn aldım da onları yoklamağa giderim • lütf eyle beni maʿzûr tut 
LUK.14.20*bir ġayrısı dahi dėdi ki ben evlendim ȯnuŋ içỉn gelemem 
LUK.14.21*ol hizmetkâr dahi gelip bu nesneleri ağasına nakl eyledi • o zamân ev sâhibi öykelenip hizmetkârına dėdi ki var teziye çârşᵼlara ve sokâklara git de dilencileri çolakları ve topalları hem körleri getir 
LUK.14.22*ȯndan hizmetkâr dėdi ki ağa buyurduğuŋ gibi oldu ammâ dahi boş yer var 
LUK.14.23*ağa dahi hizmetkâra dėdi ki yollara ve çalılara var da ilhâh eyle ki gireler tâ ki evim dola 
LUK.14.24*zîrâ size dėrim ki ol daʿvet olunan âdamlardan hîç kimse âhşâm mancamı tatmayacakdır 
LUK.14.25*bu kez çok cemʿiyyetler ȯnuŋla giderlerdi ol dahi dönüp onlara dėdi ki 
LUK.14.26*Bir kimse baŋa gelirse ve babasına ve anasına ve ʿavratına ve evlâdına hem karındaşlarına ve kız karındaşına belki kendỉ cânına da buġz ėtmezse benim şâkirdim olamaz 
LUK.14.27*ve kendỉ salîbini taşımayıp baŋa uymayan kimesne de şâkirdim olamaz 
LUK.14.28*zîrâ araŋızda kim var ki bir kulle yapmak isteyip ammâ oturup ȯnủ bitirmeḡe kâdir olurmuyum diyẻ harcıŋ hisâbını görmeye 
LUK.14.29*tâ ki temel bırakıp ve bitirmesine kâdir olmayıp ȯnủ gören hepisi masharalığa almağa başlayıp 
LUK.14.30*dėmeyeler ki bu âdam yapᵼya başladı da bitiremedi 
LUK.14.31*yâhûd kankı pâdişâh bir âher pâdişâh ile cenk ėtmek içỉn sefere gidip evvel oturmaya {ve} üzerine yiḡirmi biŋ âdam ile geleni on biŋ âdam ile karşᵼlamağa kâdir olurmuyum diyẻ müşâvere ėtmeye 
LUK.14.32*ve illâ olbiri dahi uzakda iken ȯŋa bir ilçi gönderir de ondan barışık ister 
LUK.14.33*böyle dahi sizden hîç kimse ki cümle varından vâz geçmemiş ola benim şâkirdim olamaz 
LUK.14.34*Tuz íyỉdir ammâ tuz lezzetsiz olursa ne ile terbiye oluna 
LUK.14.35*ne toprağa ne cibreye yarar yâbâna atılır • işidir kulakları olan diŋlesin ∞ 
LUK.15.1*Ve bu kez cümle gümrükcüler ve günâhkârlar ȯŋa diŋleyeyim diyẻ yanaşırlar idi 
LUK.15.2*ve Ferîzzîler hem kâtibler mırıldayıp bu kişi günâhkârları kabûl ėder hem onlar ile manca yer dėrler idi 
LUK.15.3*ol dahi onlara bu temsîli söyleyip dėdi ki 
LUK.15.4*Araŋızda kankı âdam var ki yüz koyunu olup birini yavı kılsa doksan dokuzu beriyyede bırakıp ol yavı kılınanıŋ ardınca ȯnủ buluncaya dek varmaya 
LUK.15.5*ve ȯnủ buldukdan soŋra sevinerek sırtına almaya 
LUK.15.6*ȯndan eve gelip dostları ve koŋşuları çağırıp dėmeye ki benim ile seviniŋ ki yavı kılınan koyunumu buldum 
LUK.15.7*size derim ki gökde de böyle bir tevbeli günâhkâr içỉn şul tevbeye ihtiyâcı olmayan doksan dokuz sâdıklar içỉn ziyâde sürur ola 
LUK.15.8*Yâhûd kankı ʿavrat var ki on dirhemi ola da birini yavı kılıp bir mûm yakmaya da evi süpürüp tâ ȯnủ buluncaya dek dikkat ile aramaya 
LUK.15.9*ve ȯnủ buldukdan soŋra dostları ve koŋşuları bir yere çağırıp onlara dėmeye ki benim ile seviniŋ zîrâ yavı kıldığım dirhemi buldum 
LUK.15.10*size derim ki Allâhıŋ melekleri yanında da bir tevbeli günâhkâr içỉn böyle sürur ola 
LUK.15.11*hem dėdi ki bir âdamıŋ iki oğlu var idi 
LUK.15.12*ve onlardan eŋ küççüḡü babasına dėdi ki ėy baba baŋa deḡecek mâlıŋ hissesini vėr baba da onlara mâlını üleşdirdi 
LUK.15.13*ve bir kaç günden soŋra ol küççük oğul her şeyi devşirip ırak vilâyete seyyâhat eyledi ve orada isrâf ile ʿîş ėdip mâlını dağıtdı 
LUK.15.14*ve her şeyi harcandıkdan soŋra ol vilâyetde ʿazîm kaht geldi şöyle ki müftekir oldu 
LUK.15.15*ve varıp ol vilâyet ahâlîsiniŋ birisine yanaşdı ki ȯnủ doŋuzları gütmeḡe ovalarına gönderdi 
LUK.15.16*ȯndan doŋuzlarıŋ yediḡi keçi boynuzları ile karnını doyurmak istedi de ȯŋa kimse vėrmedi 
LUK.15.17*ȯndan ʿaklı başına gelip dėdi ki benim babamıŋ kaç ırġâdları vardır ki etmekleri boldur ben ise açlıkdan ölüyorum 
LUK.15.18*kalkayım ve babama varayım da ȯŋa diyeyim ki ėy baba ben göḡe ve seniŋ huzûruŋda günâh eyledim 
LUK.15.19*ve artᵼk seniŋ oğluŋ aŋılmağa lâyık deḡilim • baŋa ırġâdlarıŋdan birine ėtdiḡiŋ gibi eyle 
LUK.15.20*pes kalkdı babasına vardı ve o dahi uzakda iken babası ȯnủ görüp acıdı ve seḡirdip boynuna sarıldı da öpdü 
LUK.15.21*oğul dahi ȯŋa dėdi ki ėy baba ben göḡe ve seniŋ huzûruŋda günâh eyledim ve artᵼk seniŋ oğluŋ aŋılmaya lâyık deḡilim 
LUK.15.22*ammâ babası kendỉ hizmetkârlarına dėdi ki tîz buraya bir güzel kaftân getiriŋ de ȯŋa gíydiriŋ ve parmağına bir yüzük hem ayaklarına pâpûç gíydiriŋ sokuŋ 
LUK.15.23*hem bir semiz buzağᵼyı çıkarıp boğazlayıŋ da yeyelim ve şâd olalım 
LUK.15.24*zîrâ bu oğlum öldü idi ve tekrar ihyâ oldu ġaybda idi de bulundu pes sefâ ėtmeḡe başladılar 
LUK.15.25*bu kez ȯnuŋ büyük oğlu tarlalarda ve eve yakın geldikde bir sâz faslı ve rakslar işitdi 
LUK.15.26*ve hizmetkârlardan birini çağırıp nedir bunuŋ âslı diyẻ suʾâl eyledi 
LUK.15.27*ol dahi ȯŋa dėdi ki karındaşıŋ geldi de babaŋ ȯnủ sağ ve sâlim bulduğu içỉn bir semiz buzağᵼyı boğazladı 
LUK.15.28*ammâ o darıldı içerỉ girmek istemedi ȯnuŋ içỉn babası çıkıp ȯŋa yalvardı ki gire 
LUK.15.29*o ise babasına cevâb vėrip dėdi ki işte bunca yıldır ki saŋa hizmet ėderim ve âslâ emriŋden çıkmadım da baŋa hîç dostlarım ile sefâ ėtmek içỉn bir oğlak bile vėrmediŋ 
LUK.15.30*ammâ bu oğluŋ ki mâlıŋı rospỉler ile yedi geldikde ȯŋa bir semiz buzağᵼ boğazladıŋ 
LUK.15.31*ol dahi ȯŋa dėdi ki ėy oğul sen dâʾim benim ilesin ve hem nem var ise seniŋdir 
LUK.15.32*bu kez şenlik ve sürur ėtmek lâzım oldu çün bu karındaşıŋ öldü idi de dirildi ġâʾib idi de bulundu ∞ 
LUK.16.1*Ve dahi telâmîzine dėdi ki bir mâldâr âdamıŋ bir vekîli var idi de bunủ ȯŋa geçdiler ki ȯnuŋ mâlını dağıdırdı 
LUK.16.2*ol dahi ȯnủ çığırıp ȯŋa dėdi ki nedir bu seniŋ içỉn işitdiḡim hâl • gel vekâletiŋiŋ hisâbını vėr zîrâ artᵼk vekîlim olamazsın 
LUK.16.3*vekîl dahi kendỉ kendỉye ne işleyeyim dėdi çün efendim vekâleti elimden alır • ben çapalamak bilmem ve dilenmeḡe utanırım 
LUK.16.4*ėdeceḡimi bilirim ki vekâletden maʿzûl olduğum zamân ġayrılar beni eve kabûl ėdeler 
LUK.16.5*pes efendisiniŋ borclularını birer birer çığırıp evvelkiye dėdi ki benim efendime ne kadar borclusun 
LUK.16.6*ol dahi yüz batman zeytûn yağı dėdi • o da al temessüküŋü ve tîz otur da elli yaz dėdi 
LUK.16.7*ȯndan ġayrıya dėdi ki ya sen ne kadar borclusun • o da dėdi ki yüz müdd buğday • o dahi ȯŋa dėdi ki al temessüküŋü de seksen yaz 
LUK.16.8*ve efendisi ol cürüm yeyen vekîli ʿâkilâne deprendiḡi içỉn medh eyledi çün bu dünyânıŋ ehilleri kendỉ cinsinde nûr ehillerinden ziyâde ʿakıllılardır 
LUK.16.9*ben dahi size dėrim ki kendỉleriŋize harâm mâl ile dostlar ėdiniŋ tâ ki munkarız olduğuŋuz zamân sizi ebedî haymelere kabûl ėdeler 
LUK.16.10*azda hakîkatli olan çokda da hakîkatlidir ve azda ġaddâr olan çokda da gaddâr olur 
LUK.16.11*pes eḡer siz harâm mâlda emîn deḡil iseŋiz helâli size kim inana 
LUK.16.12*ve eḡer siz eliŋ nesnesinde hakîkatli deḡil idiŋiz ise size siziŋkiyi kim vėre 
LUK.16.13*Hîç bir hizmetkâr iki ağaya hizmet ėtmeḡe kâdir deḡildir zîrâ ya birini seve ve birini sevmeye ya birine mülâzemet eyleye ve birini tahkîr eyleye • siz de hem Allâha hem harâm mâla hizmet ėtmeḡe kâdir deḡilsiŋiz 
LUK.16.14*bu kez hasîn olan Ferîzzîler bu cümle nesneleri işitdiler de ȯnủ istihzâ eylediler 
LUK.16.15*ol dahi onlara dėdi ki siz ol kimselersiŋiz ki kendỉleriŋizi âdamlar öŋünde tasdîk ėdersiŋiz ammâ Allâh Teʿâlâ kalbleriŋizi bilir zîrâ âdamlar katında aʿlâ olan Allâh Teʿâlânıŋ huzûrunda ednâdır 
LUK.16.16*Tevrât ve enbiyâ Yuhannâya dek durdu tâ ol zamândan berỉ melekût-ullâh tebşîr olundu ve herkes ȯŋa zor ile duhûl ėderler 
LUK.16.17*pes Tevrâtdan bir nokta ibtâl olmakdan semâ ve arz zâʾil olmak dahi âsândır 
LUK.16.18*Her kim ʿavratını boşarsa ve ġayrısını alırsa zinâ ėder ve her kim bir kocadan boşanmış ʿavratı alırsa da zinâ ėder 
LUK.16.19*Bu kez bir ġanî âdam var idi ki fırfır ve harîr gíyerdi hem her gün zevk ve sefâ ėderdi 
LUK.16.20*ve Laʿzar nâm bir dilenci de var idi ki çıbanlı idi hem kapᵼsında yatırdı 
LUK.16.21*ve ġanîniŋ sofrasından düşen ufaklarından doymak ister idi ammâ köpekler bile gelip ȯnuŋ çıbanlarını yalarlar idi 
LUK.16.22*ve oldu ki dilenci öldü de melekler ȯnủ İbrâhîmiŋ koynuna götürdüler • ġanî dahi öldü de ȯnủ gömdüler 
LUK.16.23*ve cehennem ʿazâbında iken gözlerini kaldırdı da ırakdan İbrâhîmi hem ȯnuŋ koynunda Laʿzarı gördü 
LUK.16.24*ve çığırıp dėdi ki baba İbrâhîm baŋa terahhum eyle ve Laʿzarı gönder ki barmağınıŋ ucunu suya batıra dilimi serin eyleye zîrâ ben bu ʿalevde ʿazâb çekerim 
LUK.16.25*İbrâhîm dahi dėdi ki ėy oğlum hâtırıŋda olsun ki sen hayvâtıŋda zevkler sürdüŋ ve Laʿzar belâlar çekdi ammâ o hâlâ sefâdadır ve sen cefâdasın 
LUK.16.26*ve bu cümleden mâʿadâ bizim ile siziŋ araŋızda aʿrâf-ı ʿazîm var • burada olan size ve orada olan bize geçmek istese kâbil deḡil 
LUK.16.27*ol dahi ȯŋa dėdi ki imdi kerem eyle ėy baba ȯnủ babamıŋ evine gönder 
LUK.16.28*ki çün beş karındaşım var onlara şâhid olsun da onlar dahi bu ʿazâbgâha gelmeyeler 
LUK.16.29*İbrâhîm onlara dėdi ki ȯnlarıŋ Mûsâsı ve enbiyâsı var ȯnları diŋlesinler 
LUK.16.30*ol dahi dėdi ki yok ėy baba İbrâhîm illâ ölülerden birisi onlara varsa da tevbe ėtseler 
LUK.16.31*İbrâhîm dahi ȯŋa dėdi ki çün Mûsâya ve enbiyâya inanmadılar ölülerden bir kimse ihyâ olsa da inanmayalar ∞ 
LUK.17.1*Ondan telâmîzine dėdi ki azdırmalar vâkiʿ olmayınca olmaz ammâ vây ol kişiye ki onlarıŋ olmasına sebeb ola 
LUK.17.2*ȯŋa dahi bu maʿsûmlardan birisini azdırmakdan ise eşek döndüren deḡirmeniŋ taşı boğazına asılıp deŋize atıla 
LUK.17.3*sakınıŋ karındaşıŋ saŋa günâh ėtdi ise ȯnủ âzârla da peşîmân olursa bağışla 
LUK.17.4*ve eḡer saŋa yedi kerre de günâh ėderse günde saŋa yedi kerre dönüp peşîmân oldum derse bağışla 
LUK.17.5*o zamân havâriyyûn rabbe îmânı bize kat dėdiler 
LUK.17.6*rabb dahi dėdi ki eḡer îmânıŋız bir hardal dânesi kadar olaydı siz bu kara tût ağacına köküyle çık ve deŋizde dikil dėmeḡe kâdir olurduŋuz da sözüŋüzü eslerdi 
LUK.17.7*Sizden kim var ki çift sürer ya koyun güder hizmetkârı olup ki tarladan döndüḡü gibi ȯŋa teziye gel buraya sofraya otur diye 
LUK.17.8*belki ȯŋa dėmez mi ki baŋa âhşâm yemeḡini hâzırla ve dâmen-dermiyân eyle de tâ ben tamâm yeyip içince hizmet eyle soŋra sen ye iç 
LUK.17.9*ol hizmetkâr ȯnuŋ ȯŋa emr ėtdiḡi şeyleri ėtdiḡi içỉn memnûn mu olur deḡmede 
LUK.17.10*siz dahi size böyle emr olunan nesneleri tamâm ėtdiḡiŋizden soŋra deyiŋ biz keferetsiz hizmetkârlarız zîrâ biz boyunumuza borc olanı ėtdik 
LUK.17.11*bu kez vâkiʿ oldu ki Kuds-i Şerîfe giderken Samâriyye ve Celîleniŋ ortasından geçerdi 
LUK.17.12*ve bir kasabaya girdiḡi zamân on cüzâm kişi karşᵼsına geldiler de ırakdan durdular 
LUK.17.13*ve âvâzlarını kaldırıp yâ muʿallim ʿİsâ bize terahhum kıl 
LUK.17.14*ol dahi bakıp ȯnlara dėdi ki varıŋ kendỉleriŋizi imâmlara gösteriŋ ve oldu ki onlar gider iken tâhir oldular 
LUK.17.15*ve onlardan biri görüp ki şifâ buldu dönüp bülend âvâz ile el-hamdü'l-illâh dėdi 
LUK.17.16*ve Hazret-i ʿİsânıŋ ayağına yüzü koyun düşüp ȯŋa şükrânelik eyledi • bu kimse ise Samâriyî idi 
LUK.17.17*Hazret-i ʿİsâ dahi söz açıp on kişi tathîr olmadılar mı ya dokuzu kandadır dėdi 
LUK.17.18*Allâh Teʿâlâya hamd ü senâ ėtmeḡe dönmüş ise bu ġarîbden ġayrı kimse bulunmadı 
LUK.17.19*ve ȯŋa dėdi ki kalk git iʿtikâdıŋ seni halâs eyledi 
LUK.17.20*bu kez Ferîzzîler ȯŋa melekût-ullâh ne zamân gelir diyẻ suʾâl ėdince onlara cevâben dėdi ki melekût-ullâh beklemek ile gelmez 
LUK.17.21*ve dėnilmeye ki işte bunda ve işte ondadır zîrâ melekût-ullâh hemēn içiŋizdedir 
LUK.17.22*ve dahi telâmîzine dėdi günler gele ki siz İbnü'l-İnsânıŋ günlerinden birini görmeḡe isteyesiz de görmeyesiz 
LUK.17.23*ve size işte bundadır ya ondadır dėnile de varmaŋ ve uymaŋ 
LUK.17.24*zîrâ nice ki şimşeyk yıldırayıp gök altında bir tarafdan bir tarafa lemʿân ėderse İbnü'l-İnsân dahi kendỉ gününde böyle ola 
LUK.17.25*ammâ elbette o evvel çok belâlar çeke ve bu tâʾifeden merdûd ola 
LUK.17.26*ve Nûhuŋ eyyâmında olduğu gibi İbnü'l-İnsânıŋ eyyâmında dahi böyle ola 
LUK.17.27*benî âdem tâ Nûh sefîneye girinceye dek yerdi içerdi ʿavrat alırdı ve evlenirdi ȯndan tûfân gelip onları helâk eyledi 
LUK.17.28*ve kezalik Lûtuŋ eyyâmında böyle idi ki halk yerdi içerdi beyʿ ü şirâ ėderdi dikerdi ve yapᵼ yapardı 
LUK.17.29*ammâ Lût Sadomdan çıkdığı günde gökden âteş ve kibrît yağdı da hepisini helâk eyledi 
LUK.17.30*İbnü'l-İnsân zuhûr ėtdiḡi günde de böyle ola 
LUK.17.31*ol günde eviŋ damı üzerinde olan ve urubası ev içinde olsa ȯnủ almağa inmesin ve tarlada olan kimesne gėrỉ dönmesin 
LUK.17.32*Lûtuŋ karısı hâtırıŋızda olsun 
LUK.17.33*her kim cânını kurtarmağa çalışırsa ȯnủ helâk eyleye ammâ her kim ȯnủ helâk ėderse ȯnủ ihyâ eyleye 
LUK.17.34*size derim ki ol gėcede iki kişi bir döşekde ola da biri alına ve biri kala 
LUK.17.35*iki ʿavrat bile öḡüdeler de biri alına ve biri kala 
LUK.17.36*iki âdam tarlada olalar da biri alına ve biri kala 
LUK.17.37*telâmîz dahi cevâb vėrip nerede yâ rabb dėdiler • ol dahi ȯnlara dėdi ki cîfeler nerede olursa kartallar oraya cemʿ olalar ∞ 
LUK.18.1*Ondan onlara bir temsîl söyledi ki dâʾimâ namâz kılmak ve hîç yorulmamak gerek 
LUK.18.2*dėdi ki bir şehirde bir kâdı var idi ki Allâhdan korkmaz idi ve kimseye riʿâyet ėtmezdi 
LUK.18.3*bu kez hemân ol şehirde bir dul ʿavrat var idi ki ȯŋa gelip baŋa hısmımdan hakkımı alıvėr dėdi 
LUK.18.4*o ise hayli zamâna dek istemedi • ȯndan kendỉ kendỉde dėdi ki eḡerçi ben Allâhdan korkmaz isem ve kimseye riʿâyet ėtmez isem 
LUK.18.5*yine de çün bu dul ʿavrat baŋa zahmet vėrir hakkını alıvėreyim tâ ki vara gele başımı ağırtmaya 
LUK.18.6*ve rabb dėdi ki zâlim kâdı ne der diŋleyiŋ 
LUK.18.7*hem Allâh Teʿâlâ kendỉ muhtârlarınıŋ ki gėce ve gündüz ȯŋa feryâd ėderler hakkını alıvėrmez mi eḡerçi onlara müteʾennî ise de 
LUK.18.8*hakkan size dėrim ki haklarını tîz alıvėre ammâ İbnü'l-İnsân geldiḡi zamân yerde îmân bulur mu ola 
LUK.18.9*ve bu temsîli de baʿzı kimselere dėdi ki sâdıklar geçinirler idi ve ġayrıları tahkîr ėderlerdi 
LUK.18.10*İki âdam namâz kılmak içỉn heykele girdiler biri Ferîzzî ve biri gümrükcü 
LUK.18.11*Ferîzzî ikâmet ėdip başkaca böyle namâz kılardı yâ Allâh saŋa şükr ėderim ki ben sâʾir ġâsıb zâlim ve zânî âdamlar gibi ve ol gümrükcü gibi de deḡilim 
LUK.18.12*ben haftada iki kerre oruç tutarım ben cümle varımıŋ zekâtını vėririm 
LUK.18.13*ammâ gümrükcü ırakdan durup gözlerini bile göḡe kaldırmağa cânı yoğidi illâ göḡüsüne döḡünüp yâ Allâh ben günâhkâra ġafûr ol der idi 
LUK.18.14*size dėrim ki bu kimse olbirinden evvel müteberrer evine döndü zîrâ her yücelenen alçaklana ve her alçaklanan yücelene 
LUK.18.15*bu kez ȯŋa maʿsûmlar ihzâr olundu ki ȯnlara dokuna • telâmîz ise bunủ görüp onları âzârlarlardı 
LUK.18.16*ammâ Hazret-i ʿİsâ maʿsûmları yanına çığırıp dėdi ki koyuŋ maʿsûmlar baŋa gelsinler ve onlara mâniʿ olmaŋ zîrâ melekût-ullâh böyle kimesneleriŋdir 
LUK.18.17*hakkan size dėrim kim ki melekût-ullâhı maʿsûm gibi kabûl ėtmezse içine girmeye 
LUK.18.18*bu kez eşrâfdan biri ȯŋa suʾâl ėdip dėdi ki ėy íyỉ muʿallim ne işleyip ebedî hayvâta mâlik olurum 
LUK.18.19*Hazret-i ʿİsâ dahi ȯŋa dėdi ki niçỉn baŋa íyỉ dersin • bir Allâhdan ġayrı íyỉ kimse yokdur 
LUK.18.20*sen vesâyâyı bilirsin zinâ ėtme öldürme uğurlama yalan şâhidliḡi eyleme anaŋa ve babaŋa ikrâm eyle 
LUK.18.21*ol dahi dėdi ki ben bu nesneleri gencliḡimden berỉ gözetdim 
LUK.18.22*Hazret-i ʿİsâ dahi bunủ işidip ȯŋa dėdi ki saŋa bir şey dahi eksik her neŋ var ise sat ve fukarâya bezl eyle de gökde hazîneŋ ola ȯndan gel baŋa tâbiʿ ol 
LUK.18.23*ammâ o bunları işidip pek mahzûn oldu zîrâ ziyâdesiyle mâldâr idi 
LUK.18.24*ve Hazret-i ʿİsâ ȯnuŋ mahzûn olduğunu görüp dėdi ki mâldârlar melekût-ullâha ne güç ile gireler 
LUK.18.25*zîrâ mâldâr melekût-ullâha girmekden deve iḡneniŋ yurdusundan girmek dahi âsândır 
LUK.18.26*ve ȯnủ işidenler imdi kim kurtulabilir dėdiler 
LUK.18.27*ol dahi dėdi ki âdamlar katında muhâlât Allâh katında mümkinâtdır 
LUK.18.28*ve Petro dėdi ki işte biz her şeyʾi terk ėtdik de saŋa uyduk 
LUK.18.29*ol dahi onlara dėdi hakkan size dėrim ki hîç kimse yokdur ki evi ya babayı ya anayı ya karındaşları ya ʿavratı ya evlâdı melekût-ullâh içỉn terk eyleye 
LUK.18.30*ve bu dünyâda çok o kadar hem âhiretde ebedî hayvâtı almaya 
LUK.18.31*ȯndan ol on ikiyi bile alıp onlara dėdi ki işte biz Kuds-i Şerîfe çıkarız ve İbnü'l-İnsânıŋ hakkında enbiyânıŋ yazdıkları hep itmâm olacakdır 
LUK.18.32*zîrâ kâfirleriŋ ellerine vėrilecek ve istihzâ olacak hem söḡülecekdir ve yüzüne tükürülecekdir 
LUK.18.33*ve onlar ȯŋa deḡenek çaldıkdan soŋra ȯnủ öldüreceklerdir ammâ üçüncü günde ihyâ ola 
LUK.18.34*onlar ise bu nesnelerden bir şey fehm ėtmediler belki bu kelâm onlara mahfî idi de söylenen şeyleri aŋlamadılar 
LUK.18.35*bu kez oldu ki Yerîhoya yaklaşır iken bir kör yol yanında oturup dilenir idi 
LUK.18.36*ve geçen halkıŋ çokluğunu işidip bu nedir diyẻ suʾâl eyledi 
LUK.18.37*ȯŋa dahi haber vėrdiler ki ʿİsâ en-Nazîrî geçiyor 
LUK.18.38*ol dahi çığırıp ėy Dâvûduŋ oğlu ʿİsâ baŋa merhamet eyle dėdi 
LUK.18.39*ve öŋünde gidenler ȯnủ âzârlayıp sus dėdiler • o ise dahi pek çığırıp Dâvûduŋ oğlu baŋa merhamet eyle der idi 
LUK.18.40*Hazret-i ʿİsâ dahi durup buyurdu ki ȯnủ getireler ve yanında iken ȯŋa suʾâl ėdip 
LUK.18.41*Ne istersin ki saŋa ėdeyim dėdi • ol dahi yâ rabb gözlerim görsün dėdi 
LUK.18.42*Hazret-i ʿİsâ dahi gözleriŋ görsün iʿtikâdıŋ seni kurtardı dėdi 
LUK.18.43*pes fi'l-hâl gözleri gördü de Allâh Teʿâlâya hamd eyleyip ȯnuŋ ardınca gitdi • cümle halk dahi bunủ görüp Allâha hamd ü senâ eylediler ∞ 
LUK.19.1*Ondan Hazret-i ʿİsâ Yerîhoya girip şehir ortasından geçerdi 
LUK.19.2*ve işte Zēkkî nâm bir âdam ki gümrükcüleriŋ başı ve zengîn âdam idi 
LUK.19.3*Hazret-i ʿİsâyı kimdir bu diyẻ görmek ister idi ammâ kesret-i halkdan kâbil değil idi zîrâ alçak boylu idi 
LUK.19.4*pes ilerỉ seḡirdip ȯnủ görmek içỉn bir kara tût ağacına çıkdı zîrâ oradan geçecek idi 
LUK.19.5*Hazret-i ʿİsâ dahi ol yere gelip gözlerini kaldırdı da ȯnủ görüp ȯŋa ėy Zēkkî tîz aşağa in zîrâ bugün eviŋe konsam gerek dėdi 
LUK.19.6*ol dahi tîziye inip ȯnủ sürur ile kabûl eyledi 
LUK.19.7*ve hepisi bunủ görüp mırıldadılar hem bir günâhkâr âdamıŋ evine konmağa gitdi dėdiler 
LUK.19.8*Zēkkî dahi Hazret-i ʿİsânıŋ huzûruna gelip ȯŋa dėdi ki yâ rabb cümle mâlımıŋ nısfını fukarâya vėririm ve eḡer kimseye ġadr ėtdim ise ȯŋa dört o kadar edâ ėdeyim 
LUK.19.9*Hazret-i ʿİsâ dahi ȯŋa dėdi ki bugün bu eve halâs yetişdi zîrâ bu dahi İbrâhîmiŋ oğludur 
LUK.19.10*çün İbnü'l-İnsân helâk olanı aramağa hem kurtarmağa geldi 
LUK.19.11*bu kez onlar bu nesneleri diŋler iken Hazret-i ʿİsâ söz açıp bir temsîl söyledi zîrâ o Kuds-i Şerîfe yakın idi ve onlar zann ėtdiler ki melekût-ullâh teziye zâhir ola 
LUK.19.12*pes dėdi ki bir şerîf âdam uzak vilâyete gitdi ki bir memleket ala da gerỉ döne 
LUK.19.13*ve on hizmetkârlarını çığırıp onlara on minna vėrdi ve onlara ben gelinceye dek ticâret eyleyiŋ dėdi 
LUK.19.14*bu kez ȯnuŋ şehirlileri ȯnủ sevmezler idi ve ardınca bir risâle gönderip bunủ istemeziz ki bize sultân ola dėdiler 
LUK.19.15*ve oldu ki o memleketi aldıkdan soŋra dönüp buyurdu ki ȯŋa ol on hizmetkârlarını çığıralar ki onlara akçe vėrdi idi herkes ticâret ėdip ne kadar fâʾide ėtdiklerini bilmek içỉn 
LUK.19.16*ve evvelki huzûruna gelip dėdi ki ėy efendi seniŋ minaŋ on mina dahi kazandı 
LUK.19.17*ol dahi ȯŋa dėdi ki pek güzel ėy íyỉ hizmetkâr çünki sen bu cüzvî şeyde hakîkatli idiŋ on şehre hükmüŋ geçsin 
LUK.19.18*ȯndan ikinci gelip dėdi ki ėy efendi minaŋ beş mina dahi kazandı 
LUK.19.19*ol dahi buŋa da dėdi ki seniŋ de beş şehir üzerine hükmüŋ geçsin 
LUK.19.20*ȯndan bir ġayrı gelip dėdi ki ėy efendi işte minaŋ ki ȯnủ makramede saklı tutardım 
LUK.19.21*zîrâ senden korkardım ki sen serd âdamsın • komadığıŋ şeyʾi alırsın hem ekmediḡiŋ şeyʾi biçersin 
LUK.19.22*ol dahi ȯŋa dėdi ki kendỉ ağzıŋ ikrârı ile saŋa hükm ėdeyim ėy yaramaz hizmetkâr • sen bilir idiŋ ki ben serd âdamım ve komadığım şeyʾi alırım hem ekmediḡim şeyʾi biçerim 
LUK.19.23*pes niçỉn akçemi sarrâflara vėrmediŋ de ben dönüp ȯnları fâʾide ile tahsîl ėderdim 
LUK.19.24*o zamân orada hâzır olanlara dėdi ki minayı ondan alıŋ ve ȯnủ on minası olana vėriŋ 
LUK.19.25*onlar dahi ȯŋa ėy efendi ȯnuŋ on minası var dėdiler 
LUK.19.26*zîrâ ben size dėrim ki kimiŋ var ise ȯŋa vėrile ve kimiŋ yok ise olancası bile ondan alına 
LUK.19.27*ve dahi baŋa ol düşmanları getiriŋ ki beni üzerlerine saltanat ėtdirmek istemediler ve onları huzûrumda boğazlayıŋ 
LUK.19.28*pes bu nesneleri dėdikden soŋra Kuds-i Şerîfe çıkarak ilerỉ giderdi 
LUK.19.29*ve Beyt-Fâcâ hem Beyt-ʿAnyâ kurbünde Tûr-ı Zeytûn dėdikleri dağa yakın iken telâmîzinden ikisini gönderip 
LUK.19.30*dėdi ki bunda karşᵼ olan kasabaya varıŋ da içine girip bir bağlı kuduğu bulasız ki üzerine hîç bir âdam binmemişdir • ȯnủ çözüŋ de baŋa getiriŋ 
LUK.19.31*ve bir kimse size ȯnủ niçỉn çözersiŋiz diyẻ sorarsa ȯŋa böyle deyiŋ ki Rabbe lâzımdır 
LUK.19.32*ol gönderilenler dahi varıp onlara dėdiḡi gibi buldular 
LUK.19.33*ve onlar kuduğu çözer iken sâhibleri onlara niçỉn bu kuduğu çözersiŋiz dėdiler 
LUK.19.34*onlar dahi Rabbe lâzımdır dėdiler 
LUK.19.35*ve ȯnủ Hazret-i ʿİsâya getirip kuduğuŋ üzerine esvâbını bırakdılar da Hazret-i ʿİsâyı üzerine bindirdiler 
LUK.19.36*ve giderken yolda esvâbını döşerlerdi 
LUK.19.37*ȯndan Tûr-ı Zeytûnuŋ inişine yakın iken şâkirdleriŋ bütün cemʿiyyeti Allâh Teʿâlaya cümle gördükleri efʿâl-i ekvâ içỉn sürur ve ʿazîm âvâz ile hamd ve senâ ėtmeḡe başlayıp 
LUK.19.38*Mütebârek olsun ol pâdişâh ki Rabbiŋ ismi ile geliyor • gökde selâm ve ʿâlî yerlerde mecd olsun dėdiler 
LUK.19.39*ve cemʿiyyet arasında olan Ferîzzîleriŋ baʿzısı ȯŋa yâ muʿallim şâkirdleriŋi âzârla dėdiler 
LUK.19.40*ol dahi cevâb vėrip onlara dėdi ki ben size dėrim ki bunlar sükut ėderler ise taşlar çığrışa 
LUK.19.41*ve şehre yakın iken ȯnủ görüp üzerine ağladı 
LUK.19.42*ve dėdi ki kēşki sen dahi bârî bu günüŋde selâmıŋa müteʿallik şeyleri bileydiŋ ammâ hâlâ onlar gözleriŋe pinhândır 
LUK.19.43*zîrâ saŋa vakt yetişe ki düşmanlarıŋ etrâfıŋa tabur yığalar ve seni kuşadalar hem her tarafdan ihâta ėdeler 
LUK.19.44*ve seni hem içiŋde olan evlâdıŋı yer ile berâber ėdeler ve sende taş üstünde taş komayalar zîrâ ziyâretiŋiŋ vaktini bilmediŋ 
LUK.19.45*ȯndan heykele girip içinde alım satım ėdenleri kovmağa başlayıp 
LUK.19.46*ȯnlara dėdi ki yazılmışdır ki benim beytim namâz beytidir ammâ siz ȯnủ hırsızlarıŋ yatağına döndürdüŋüz 
LUK.19.47*ve her gün heykelde taʿlîm ėderdi bu kez baş imâmlar ve kâtibler hem kavim başları ȯnủ öldürmeḡe ararlar idi 
LUK.19.48*ve ne ėdelim diyẻ bulmazlar idi zîrâ cümle kavim ȯnuŋ yanına takılıp ȯnủ diŋlerler idi ∞ 
LUK.20.1*Ve ol günleriŋ birisinde vâkiʿ oldu ki o heykelde taʿlîm ve tebşîr ėder iken baş imâmlar ve kâtibler şeyhler ile bile üstüne geldiler 
LUK.20.2*ve ȯŋa dėdiler ki gel bize deyvėr bu nesneleri ne hükûmet ile ėdersin ya saŋa bu hükûmeti kim vėrdi 
LUK.20.3*ol dahi cevâb vėrip onlara dėdi ki ben dahi size bir şeyʾ sorayım da baŋa deyvėriŋ 
LUK.20.4*Yuhannânıŋ maʿmûdiyyesi gökden mi oldu yohsa insândan mı 
LUK.20.5*onlar dahi birbiriyle söyleşip dėdiler ki gökden dėsek o bize pes niçỉn ȯŋa inanmadıŋız diyecekdir 
LUK.20.6*ve eḡer insândan dėsek cümle kavim bizi taşlaya zîrâ Yuhannâyı peyġamber bilirdi 
LUK.20.7*pes cevâb vėrip nedendir bilmeziz dėdiler 
LUK.20.8*Hazret-i ʿİsâ dahi onlara dėdi ki ben dahi size bu nesneleri ne hükûmet ile ėderim deyvėrmem 
LUK.20.9*ȯndan kavme bu temsîli söylemeḡe başladı • bir âdam bir bâğ dikdi ve ȯnủ baʿzı ırġâdlara iktirâ eyledi de yola gitdi ve çok zamân yabânda idi 
LUK.20.10*ve mevsimde ol ırġâdlara bir hizmetkârı gönderdi ki ȯŋa bâğıŋ mahsûlünü vėreler ammâ ırġâdlar ȯnủ döḡüp boş gönderdiler 
LUK.20.11*ol dahi tekrâr bir ġayrı hizmetkârı gönderdi • onlar ise ȯnủ da döḡüp ve söḡüp boş gönderdiler 
LUK.20.12*ve o üçüncüyü de gönderdi ammâ onlar bunủ da yaralayıp kovdular 
LUK.20.13*bâğ sâhibi dahi ne ėdeyim dėdi sevgili oğlumu göndereyim belki ȯnủ gördükleri zamân hâtırını gözedeler 
LUK.20.14*ammâ ırġâdlar ȯnủ görüp birbiriyle söyleşerek dėdiler ki bu vârisdir geliŋ ȯnủ öldürelim ki mîrâs bize kala 
LUK.20.15*ve ȯnủ bâğdan taşraya kovup öldürdüler • pes bâğ sâhibi onlara nice ėtsin 
LUK.20.16*zâhir gele de ol ırġâdları helâk eyleye ve bâğı ġayrılara vėre ammâ onlar bunủ işidip hîç olur mu dėdiler 
LUK.20.17*ȯndan yüzlerine bakıp dėdi ki pes nedir bu yazılan ki yapᵼcılar redd ėtdiḡi taş köşe başı oldu 
LUK.20.18*her kim ol taşıŋ üzerine düşerse hurd ola hem ol taş kimiŋ ki üzerine düşerse ȯnủ eze 
LUK.20.19*ve hemēn ol sâʿatde baş imâmlar ve kâtibler üzerine ellerini salmak isterler idi zîrâ dėdiler ki ol temsîli kendỉleriŋ hakkına söyledi idi ammâ kavimden korkdular 
LUK.20.20*ve ȯnủ gözleyip ȯŋa dîdebânlar gönderdiler ki sûrete sâdıklar geçinip ȯnủ sultânıŋ ve hâkimiŋ eline vėrmek içỉn sözde yaŋıldalar 
LUK.20.21*onlar dahi ȯŋa suʾâl ėdip dėdiler ki yâ muʿallim biz biliriz ki sen doğru söyleyip taʿlîm ėdersiŋ ve kişileriŋ mâhiyyetine bakmazsın illâ Allâhıŋ tarîkini hak üzere öḡredirsin 
LUK.20.22*kayseriŋ harâcını edâ ėtmek câʾiz midir deḡil midir 
LUK.20.23*ol dahi harâmzâdeliklerini duyup onlara niçỉn beni imtihân ėdersiŋiz dėdi 
LUK.20.24*baŋa bir dînâr gösteriŋ sûreti ve sikkesi kimiŋdir • onlar dahi cevâb vėrip kayseriŋdir dėdiler 
LUK.20.25*ol dahi onlara dėdi ki imdi kayseriŋ ne ise kaysere vėriŋ ve Allâhıŋ ne ise Allâha vėriŋ 
LUK.20.26*pes ȯnủ kavmiŋ huzûrunda sözde yaŋıldamadılar da cevâbına taʿaccüb ėdip sükut eylediler 
LUK.20.27*bu kez baʿzı Zındîkler ki kıyâmet yokdur diyẻ teʿâruz ėderler ȯŋa yanaşıp suʾâl eylediler 
LUK.20.28*ve yâ muʿallim dėdiler Mûsâ bize yazdı ki bir kimseniŋ karındaşı ʿavratı var iken vefât ėdip evlâdsız ölse karındaşı ʿavratını ala da karındaşına nesil kaldıra 
LUK.20.29*bu kez yedi karındaş var idi ve evvelki evlenip evlâdsız öldü 
LUK.20.30*ikinci de ol ʿavratı alıp ol dahi evlâdsız öldü 
LUK.20.31*ȯndan ȯnủ üçüncüsü aldı ve bu minvâl üzere hep yedi ėtdiler de evlâd alıkomayıp öldüler 
LUK.20.32*hepisinden soŋra ʿavrat da öldü 
LUK.20.33*pes kıyâmetde onlardan kankısınıŋ ʿavratı olur zîrâ hep yedisi de ȯnủ ʿavretliḡe tutdular 
LUK.20.34*Hazret-i ʿİsâ dahi onlara cevâb vėrip dėdi ki bu dünyânıŋ ihâlîsi ʿavrat alır ve ʿavrat ere varır 
LUK.20.35*ammâ ol dünyâya ve ölülerden ihyâ olmağa lâyık hisâbında olanlar ne ʿavrat alırlar ne ere varırlar 
LUK.20.36*zîrâ artᵼk ölmezler çün melekler ile berâberlerdir ve ehl-i kıyâmet olmağla Allâhıŋ oğullarıdır 
LUK.20.37*bu kez ölüler ihyâ olacağını Mûsâ kendỉsi böḡürtlen yanında beyân eyledi vaktâkim Rabbe İbrâhîmiŋ İlâhı ve İshâkıŋ İlâhı hem Yaʿkûbuŋ İlâhı der 
LUK.20.38*ve Allâh Teʿâlâ ölüleriŋ ilâhı deḡil belki diri olanlarıŋ ilâhıdır zîrâ hepisi ȯŋa dirilir 
LUK.20.39*ve kâtiblerden baʿzısı ȯŋa söz açıp yâ muʿallim íyỉ dėdiŋ dėdiler 
LUK.20.40*ve artᵼk ȯŋa suʾâl ėtmeḡe cerâʾetleri yok idi 
LUK.20.41*ve o onlara dėdi ki nice dėrler ki Mesîh Dâvuduŋ oğludur 
LUK.20.42*çün Dâvud kendỉsi Zebûr kitâbında der ki Rabb rabbime sağımda otur dėdi 
LUK.20.43*tâ ben düşmanlarıŋı ayaklarıŋa basamak koyunacaya dek 
LUK.20.44*imdi Dâvud ȯŋa rabb dėdi ya nice oğlu olur 
LUK.20.45*ȯndan cümle kavim ȯnủ diŋler iken kendỉ telâmîzine dėdi ki 
LUK.20.46*Kâtiblerden sâkınıŋ ki uzun esvâb ile gezinmek isterler ve çârşᵼlarda selâmlamaları ve cemʿiyyetlerde sedirler hem ziyâfetlerde başda oturmaları severler 
LUK.20.47*ki uzun namâz kılmanıŋ bahânesi ile dul karıcıklarıŋ evlerini yeyorlar • onlar dahi büyük kazâyı çekeler ∞ 
LUK.21.1*Bu kez Hazret-i ʿİsâ bakıp zengînleri gördü ki hazîne sandᵼğına bahşîşlerini atarlar idi 
LUK.21.2*ve bir fakîre dul karıcığı da gördü ki iki pûl atdı 
LUK.21.3*ve dėdi ki hakkan dėrim size ki bu fakîre dul ʿavrat hepisinden ziyâde atdı 
LUK.21.4*zîrâ bunlar hepisi ferâvânlıklarından Allâh içỉn vėrip atdılar ammâ bu kendỉ fakrından hep nesi var idi ise atdı 
LUK.21.5*ȯndan soŋra heykel içỉn dėmiş iken ki güzel taşlar ile ve hediyyeler ile müzeyyen idi o dėdi ki 
LUK.21.6*Bu gördüḡüŋüz nesneler derseŋiz günler gele ki taş taş üzerinde kalmaya ki yıkılmamış ola 
LUK.21.7*ve onlar ȯŋa suʾâl ėdip dėdiler ki ėy muʿallim bu nesneler ne zamân vâkiʿ olur ve bu nesneler vâkiʿ olacak vaktiŋ ʿalâmeti ne ola 
LUK.21.8*ol dahi dėdi ki zinhâr ıdlâl olmayasız zîrâ niçesi benim adım ile gelip mesîh benim ve vakit geldi diyeler pes onlara uymaŋ 
LUK.21.9*ve kaçanki cenkleri ve fitneleri görürsüŋüz şaşmaŋ zîrâ bu nesneler evvel vâkiʿ olmak gereklerdir lâkin teziye inkızâ olmaz 
LUK.21.10*o zamân onlara dėdi ki Bir tâʾife bir ġayrı tâʾife üzerine ve bir memleket bir ġayrı memleket üzerine kalka 
LUK.21.11*ve her yerde ʿazîm zelzeleler ve kahtlar ve tâʿûnlar hem korkuluklar ve gökde ʿazîm ʿalâmetler ola 
LUK.21.12*ammâ cümle bu nesnelerden evvel üzeriŋize ellerini salalar da sizi ıtrâd ėdip cemâʿatlarıŋ ellerine vėrip ve zindâna bırakıp hem ismim içỉn pâdişâhlar ve hâkimler öŋüne çekeler 
LUK.21.13*nihâyet bu size şehâdet yerine ola 
LUK.21.14*pes hâtırıŋızda olsun ki ihticâcıŋız içỉn nice cevâb vėreceḡiŋizi teʾemmül ėdemeyesiz 
LUK.21.15*zîrâ ben size ağız ve hikmet vėreyim ki hısımlarıŋız ȯŋa muʿâraza ve muhâlefet ėtmeḡe kâdir olmayalar 
LUK.21.16*pes vâlideyniŋizden ve karındaşlarıŋızdan ve hısımlarıŋızdan hem dostlarıŋızdan ele vėrileceksiŋiz de sizden baʿzılarını öldüreler 
LUK.21.17*ve ismim içỉn hepisinden mabġûz olursuŋuz 
LUK.21.18*ammâ başıŋızdan bir kıl bile zâyiʿ olmaya 
LUK.21.19*sabrıŋız ile cânlarıŋıza mâlik oluŋ 
LUK.21.20*ve Kuds-i Şerîfi ʿasker ile kuşanılmış gördüḡüŋüz zamân biliŋ ki harâblığı yakındır 
LUK.21.21*o zamân Yahûdâ vilâyetinde olanlar dağlara kaçsınlar ve içinde olanlar göçsünler hem tarlalarda olanlar içerỉsine girmesinler 
LUK.21.22*zîrâ ol günler intikâm günleri ola tâ kim cümle yazılan şeyler itmâm oluna 
LUK.21.23*ve ol günde vây gebelere hem emzirenlere zîrâ vilâyetde ʿazîm müzâyaka ve bu kavim üzerine ġazab olacakdır 
LUK.21.24*ve keskin kılıcdan düşeler hem tâʾifeler arasına esîrliḡe çekileler ve tâ küffârıŋ zamânları tamâm oluncaya dek Kuds-i Şerîf küffârdan çeŋnene 
LUK.21.25*ȯndan soŋra güneşde ve ayda hem yıldızlarda ʿalâmetler ve yere de şaşkınlık ile kavimleriŋ şiddeti olup deryâ ve mevicler ötüşeler 
LUK.21.26*benî âdem korkudan ve ʿâleme yetişecek nesneleriŋ intizârından bayılalar zîrâ semânıŋ kuvvetleri sarsılacakdır 
LUK.21.27*o zamân İbnü'l-İnsânıŋ bir bulutda kuvvet ve ʿizzet ile geldiḡini göreler 
LUK.21.28*ve bu nesneler olmağa başladığı zamân yukarᵼya bakıŋ hem başlarıŋızı kaldırıŋ zîrâ halâsıŋız yakındır 
LUK.21.29*ȯndan onlara bir temsîl söyledi incîr ağacına ve cümle ağaclara bakıŋ 
LUK.21.30*filislendikleri zamân siz ȯnủ görüp yazıŋ yakın idiḡini kendỉleriŋizden bilirsiŋiz 
LUK.21.31*siz dahi böyle bu nesneleriŋ olduğunu gördüḡüŋüz zamân biliŋ melekût-ullâh yakındır 
LUK.21.32*hakkan size dėrim ki bu nesneler hep olmayınca bu devrân zâʾil olmaz 
LUK.21.33*semâ ve arz zâʾil olalar ammâ benim kelâmım zâʾil olmaz 
LUK.21.34*pes sâkınıŋ kalbleriŋiz tamaʿdan ve sekrden hem bu dünyânıŋ hevesinden ağırlanmaya ve ol gün size aŋsızdan yetişe 
LUK.21.35*zîrâ yer üzerinde sâkin olanıŋ hepisine kemend gibi uğraya 
LUK.21.36*pes uyanık olup her vakit namâz kılıŋ tâ kim cümle vâkiʿ olacak nesnelerden kurtulmağa ve İbnü'l-İnsânıŋ huzûrunda ihzâr olmağa lâyık bulunasız 
LUK.21.37*bu kez gündüz heykelde taʿlîm ėderdi ve gėcede taşraya çıkıp Tûr-ı Zeytûn dėdikleri dağda olurdu 
LUK.21.38*ve çiḡ sabâh cümle kavim ȯŋa heykele gelirdi ki ȯnủ diŋleyeler ∞ 
LUK.22.1*Bu kez fesh dėdikleri fetîr etmekler bayrâmı yaklaşır idi 
LUK.22.2*ve baş imâmlar hem kâtibler ȯnủ nice öldürelim diyẻ fırsat ararlar idi zîrâ kavimden korkuları var idi 
LUK.22.3*bu kez Şeytân ol onikiniŋ ʿadedinden olan Esharî lakablı Yahûdânıŋ yüreḡine girdi 
LUK.22.4*ve varıp baş imâmlar ile ve serdârlar ile ȯnủ nice ellerine teslîm ėdeceḡini söyleşdi 
LUK.22.5*onlar dahi sevindiler ve ȯŋa akçe vėrmek içỉn kavilleşdiler 
LUK.22.6*ol dahi ȯnủ ellerine teslîm ėtmeḡe ikrâr eyledi ve bunủ maġlatasız ėtmeḡe fırsat arar idi 
LUK.22.7*bu kez fetîr günü geldi ki ol günde fesh bayrâmını ėtmeḡe vâcib idi 
LUK.22.8*ve Hazret-i ʿİsâ Petroyu hem Yuhannâyı gönderip dėdi ki bize fesh bayrâmınıŋ yeyeceḡini hâzırlayıŋ da yeyelim 
LUK.22.9*onlar dahi ȯŋa dėdiler ki nerede istersin ki hâzırlayalım 
LUK.22.10*ol dahi onlara dėdi ki işte şehre girdiḡiŋiz zamân bir âdama râst gelesiz ki bir destî su getirir • gireceḡi eviŋ ardınca varıŋ 
LUK.22.11*ve ev sâhibine deyiŋ ki muʿallim gönderdi ki saŋa telâmîzîm ile fesh yemeḡini yeyeceḡim oda kandadır diyeviz 
LUK.22.12*o dahi size bir ʿazîm döşenmiş selâmlık göstere orada hâzırlayıŋ 
LUK.22.13*onlar dahi varıp onlara dėdiḡi gibi buldular da fesh yemeḡini hâzırladılar 
LUK.22.14*ve sâʿat geldiḡi zamân on iki telâmîz ile sofraya oturdu 
LUK.22.15*hem onlara dėdi ki ben elemimden evvel siziŋle bu fısh yemeḡini yemeḡi pek isterim 
LUK.22.16*zîrâ size dėrim ki tâ melekût-ullâhda hep tamâm oluncaya dek ben artᵼk ȯnủ yemeyem 
LUK.22.17*ve kâseyi alıp şükr eyledi hem dėdi ki alıŋ bunủ ve mâbeynleriŋizde paylaşın 
LUK.22.18*zîrâ size dėrim ki ben tâ melekût-ullâh gelince artᵼk bâğıŋ meyvesinden içmem 
LUK.22.19*ȯndan etmek alıp şükr eyledi ve ȯnủ pâreleyip ȯnlara vėrdi ve dėdi ki bu benim cesedimdir ki siziŋ içỉn vėrilir • bunủ benim zikrim içỉn eyleyiŋ 
LUK.22.20*ve dahi yedikden soŋra onlara kâseyi vėrip dėdi ki bu kâse siziŋ içỉn dökülmüş kan ile ʿahd-i cedîddir 
LUK.22.21*mâbâkî işte beni ele vėreniŋ eli benim ile sofradadır 
LUK.22.22*ve İbnü'l-İnsân takdîr olduğu üzere tahkîk gider ammâ vây ol âdama ki ȯnuŋ sebebi ile ele vėrilir 
LUK.22.23*onlar dahi birbirine onlardan kimdir ki bunủ ėde diyẻ sormağa başladılar 
LUK.22.24*bu kez birbiri ile mücâdele düşdü idi aralarında kimi sanırlar ki büyük ola diye 
LUK.22.25*ammâ o onlara dėdi ki tâʾifeleriŋ pâdişâhları onlara tasallut ėderler ve üzerlerine hükûmeti olanlara sâhib-i ihsân dėnilir 
LUK.22.26*ammâ siz böyle olmaŋ belki araŋızda eŋ büyük olan eŋ küçüḡü gibi ve baş olan hizmetkâr gibi olsun 
LUK.22.27*zîrâ kankısı büyükdür sofrada olan mı yohsa hizmet ėden mi • sofrada olan deḡil mi pes ben araŋızda hizmetkâr gibiyim 
LUK.22.28*ve siz ol kimselersiŋiz ki benim ile imtihânlarımda sabr ėtdiŋiz 
LUK.22.29*ben dahi size melekûtu Babam ȯnủ baŋa düzdüḡü gibi ise düzeyim 
LUK.22.30*tâ kim melekûtumda sofrada yeyip içesiz ve İsrâʾîliŋ on iki sıbtına hükm ėdip tahtlar üzerinde oturasız 
LUK.22.31*ve rabb dėdi ki yâ Simʿun işte seni Şeytân buğday gibi savurmak istedi 
LUK.22.32*ammâ ben seniŋ içỉn duʿâ eyledim ki îmânıŋ eksilmeye • sen dahi bir gün rücuʿ ėtdiḡiŋ zamân karındaşlarıŋı tesbît eyleyesiz 
LUK.22.33*ammâ o ȯŋa dėdi ki yâ rabb işte ben seniŋle hem zindâna hem ölüme gitmeḡe hâzırım 
LUK.22.34*Hazret-i ʿİsâ ise dėdi ki yâ Petro ben saŋa dėrim ki sen beni bilmem diyẻ üç kerre inkâr ėtmezden evvel huros bu gėce ötmeyecekdir 
LUK.22.35*ȯndan onlara dėdi ki ben sizi kėsesiz ve yancıksız hem pâpûçsuz gönderdiḡim zamân bir şeyiŋiz eksik mi idi • ȯnlar dahi hîç dėdiler 
LUK.22.36*pes onlara dėdi ki ammâ hâlâ kimiŋ kėsesi var ise ȯnủ alsın hem yancığı da ve kimiŋ yoğise esvâbını satsın da bir kılıc satᵼn alsın 
LUK.22.37*zîrâ size dėrim ki bu benim hakkıma yazılan dahi itmâm olmak gerekdir yaʿnî ve bed fâʿillere maʿdûd oldu zîrâ hakkıma yazılan şeyleriŋ itmâmı var 
LUK.22.38*onlar dahi dėdiler yâ rabb işte bunda iki kılıc var • ol dahi onlara yeter dėdi 
LUK.22.39*ȯndan çıkıp muʿtâdı üzere Tûr-ı Zeytûna vardı da telâmîzi dahi ardınca gitdiler 
LUK.22.40*ve ol yere vâsıl olup onlara vesveseye düşmeyeceḡiŋiz içỉn namâz kılıŋ dėdi 
LUK.22.41*o zamân onlardan bir taş atımı kadar yere ayrılıp ve diz çöküp namâz kılardı 
LUK.22.42*ve der idi ki ėy Baba kēşki bu kâseyi benden geçirmek istese idiŋ lâkin benim murâdım deḡil seniŋ murâdıŋ olsun 
LUK.22.43*ȯndan gökden ȯŋa bir melek görünüp takviye ėderdi 
LUK.22.44*ve o pek sıkılmış iken dahi ziyâde namâz kılardı da yere düşen deri kan damlaları gibi idi 
LUK.22.45*ȯndan namâzdan kalkıp telâmîzine geldi de onları ġamdan uyur buldu 
LUK.22.46*ve onlara niçỉn uyursuŋuz kalkıŋ namâz kılıŋ ki vesveseye düşmeyesiz dėdi 
LUK.22.47*bu kez o dahi söyler iken işte bir bölük ve ol on ikiden biri Yahûdâ dėdikleri kimse öŋlerinde giderdi ve Hazret-i ʿİsâya ȯnủ öpmek içỉn yanaşdı 
LUK.22.48*ve Hazret-i ʿİsâ ȯŋa ėy Yahûdâ İbnü'l-İnsânı bûse ile mi ele vėrirsin dėdi 
LUK.22.49*yanında olanlar dahi ne olacağını görüp yâ rabb kılıc çalalım mı dėdiler 
LUK.22.50*hem onlardan birisi baş imâmıŋ hizmetkârına çalıp sağ kulağını düşürdü 
LUK.22.51*ammâ Haret-i ʿİsâ onlara hitâba dėdi ki yeter o kadar ve ȯnuŋ kulağına dokunup ȯnủ sağaltdı 
LUK.22.52*ȯndan Hazret-i ʿİsâ üzerine gelen baş imâmlara ve heykeliŋ serdârlarına hem şeyhlere dėdi ki siz üzerime bir hırsız üzerine gibi kılıclar ve hiştler ile çıkdıŋız 
LUK.22.53*ben bütün gün heykelde siziŋle iken hîç üzerime eller salmadıŋız ammâ bu sâʿat siziŋ ve zulümâtıŋ tasallutudur 
LUK.22.54*onlar dahi ȯnủ tutup götürdüler de baş imâmıŋ evine iletdiler • Petro ise ırakdan ardınca gelirdi 
LUK.22.55*ve onlar havlîniŋ ortasında âteş yakıp bile oturdukdan soŋra Petro dahi aralarında oturdu 
LUK.22.56*bu kez bir câriye ȯnủ âteş yanında oturur iken görüp ve ȯŋa pekçe bakıp bu dahi bile idi dėdi 
LUK.22.57*ammâ o inkâr ėdip ėy karı ben ȯnủ bilmem dėdi 
LUK.22.58*bir azdan soŋra bir ġayrı kimesne ȯnủ görüp sen dahi onlardansın dėdi ammâ Petro bireh hay âdam deḡilim dėdi 
LUK.22.59*ve bir sâʿat mikdârınıŋ aralığında bir ġayrı kimesne isbât ėdip hakkan bu dahi bile idi zîrâ Celîllidir dėdi 
LUK.22.60*ammâ Petro dėdi ki ne söylersin ben bilmem ve fi'l-hâl o dahi söyler iken huros ötdü 
LUK.22.61*Rabb dahi dönüp Petroya bakdı da Rabbiŋ sözü Petronuŋ hâtırına geldi ki ȯŋa huros ötmezden evvel sen beni üç kerre inkâr ėdeceksin dėmiş idi 
LUK.22.62*Petro dahi çıkıp ʿavle ile ağladı 
LUK.22.63*ve Hazret-i ʿİsâyı tutanlar ȯnủ istihzâ ėderek ururlar idi 
LUK.22.64*ve ȯnủ örterek yüzüne ururlar idi de suʾâl ėderek seni uran kimdir bilecek ol dėrler idi 
LUK.22.65*ve dahi üzerine niçe ġayrı şeyler söyleyerek sebb ėderler idi 
LUK.22.66*ȯndan gündüz olup kavmiŋ şeyhleri baş imâmlar ve kâtibler devşirilip ȯnủ mahfile götürdüler 
LUK.22.67*ve ȯŋa Mesîh senmisin bize deyivėr dėdiler • ol dahi onlara ben size deyivėrsem de hîç inanmazsıŋız dėdi 
LUK.22.68*ve ben dahi size bir suʾâl ėtsem siz baŋa cevâb vėrmezsiŋiz hem beni koyuvėrmezsiŋiz 
LUK.22.69*şimden soŋra İbnü'l-İnsân kuvvet-ullâhıŋ sağında oturacakdır 
LUK.22.70*ve hepisi imdi sen İbn-Ullâhsın dėdiler • ol dahi onlara siz dersiŋiz zîrâ ben oyum dėdi 
LUK.22.71*onlar da dėdiler ki artᵼk bize şâhid ne lâzım çün biz kendỉmiz ȯnuŋ ağzından işitdik ∞ 
LUK.23.1*O zamân onlarıŋ cümle cemʿiyyeti kalkıp ȯnủ Pilatoya götürdüler 
LUK.23.2*ve ȯnủ kovlamağa başlayıp dėdiler ki biz bunủ ümmetimizi ıdlâl ėtmekde ve kaysere harâc vėrmeḡi menʿ ėtmekde bulduk çün ben Mesîh pâdişâhım dėdi 
LUK.23.3*Pilato dahi ȯŋa Yahûdîleriŋ pâdişâhı senmisin diyẻ sorup • ol dahi cevâb vėrip sen söylersin dėdi 
LUK.23.4*ve Pilato baş imâmlara hem cemʿiyyetlere ben bu âdamda bir cürüm bulamam dėdi 
LUK.23.5*ammâ onlar zor ėdip dėdiler ki o bütün Yahûdâ vilâyetinde Celîleden başlayıp tâ buraya dek taʿlîm ėderek halka ihtilâl vėrir 
LUK.23.6*o zamân Pilato Celîle dėdiklerini işidip ol âdam Celîlli midir diyẻ suʾâl eyledi 
LUK.23.7*ve Herodesiŋ hükûmeti altında idiḡini bilip ȯnủ Herodese ki o da ol eyyâmda Kuds-i Şerîfde idi gönderdi 
LUK.23.8*Herodes dahi Hazret-i ʿİsâyı görüp pek sevindi zîrâ ȯnủ çokdan görmek isterdi çün ȯnuŋ husûsundan niçe şeyler işitdi idi hem umar idi ki ȯŋa bir muʿcizât göstere 
LUK.23.9*ve ȯŋa çok kelâm ile suʾâller eyledi ammâ o ȯŋa hîç bir cevâb vėrmedi 
LUK.23.10*baş imâmlar dahi hem kâtibler hâzır olup ȯnủ ʿazîm şiddet ile kovlarlardı 
LUK.23.11*ammâ Herodes kendỉ çerisi ile ȯnủ hor görüp ve istihzâ ėdip bir ak esvâb gíydirdi de tekrâr Pilatoya gönderdi 
LUK.23.12*ve ol günde Herodes hem Pilato bile dost oldular zîrâ ondan evvel aralarında ʿadâvet var idi 
LUK.23.13*ve Pilato baş imâmları ve hâkimleri hem kavmi bir yere çığırıp 
LUK.23.14*onlara dėdi ki siz baŋa bu âdamı kânnahu halkı ıdlâl ėder diyẻ izhâr eylediŋiz ve işte ben ȯŋa huzûruŋuzda teftîş ėtdim de siz ȯnủ kovlağıŋız cürümlerden birin bile bulmadım 
LUK.23.15*ne Herodes de zîrâ ben sizi ȯŋa gönderdim ve işte ondan bir şeyʿ olmadı ki katle vâcib ola 
LUK.23.16*pes ben ȯnủ teʾdîb ėdeyim de salıvėreyim 
LUK.23.17*Bu kez ol ȯnlara her bayrâmda birini salıvėrmek gerek idi 
LUK.23.18*ve bütün cemʿiyyet çığırıp dėdi ki ȯnủ al da bize Bârâbbâyı salıvėr 
LUK.23.19*bu kimesne şehirde ėtdiḡi tuġyân ve katl içỉn mahbûs idi 
LUK.23.20*ȯnuŋ içỉn Pilato onlara tekrâr söyleyip Hazret-i ʿİsâyı salıvėrmek ister idi 
LUK.23.21*ammâ onlar tekrâr çığrışıp hâçla hâçla ȯnủ dėrler idi 
LUK.23.22*o ise üçüncü kerre onlara dėdi ki ammâ bu âdam ne kemlik ėtdi • ben ȯnda katle vâcib bir cürüm bulmadım • pes ȯnủ teʾdîb ėdeyim de salıvėreyim 
LUK.23.23*onlar ise pek çığrışıp ibrâm ile hâçlansın diyẻ taleb ėderler idi ve onlarıŋ hem baş imâmlarıŋ çığrışları artar idi 
LUK.23.24*Pilato dahi hükm ėtdi ki matlûbları üzere ola 
LUK.23.25*ve onlara ol taleb ėtdikleri kimseyi salıvėrdi ki tuġyân ve katl içỉn mahbûs idi Hazret-i ʿİsâyı ise murâdları üzere teslîm eyledi 
LUK.23.26*Onlar dahi ȯnủ götürür iken tarlalardan gelen Kireneʾî Simun nâm kimesneyi tutdular da hâçı Hazret-i ʿİsânıŋ ardından götürmek içỉn sırtına urdular 
LUK.23.27*bu kez kavimden ve ʿavratlardan ʿazîm cemʿiyyet ardınca gidip ȯnuŋ içỉn yâs ve feryâd ėderler idi 
LUK.23.28*ammâ Hazret-i ʿİsâ onlara dönüp dėdi ki ėy Kuds-i Şerîfiŋ kızları benim içỉn ağlamaŋ illâ kendỉleriŋiz ve evlâdıŋız içỉn ağlayıŋ 
LUK.23.29*zîrâ işte günler geliyor ki ne mutlu ʿâkırelere ve doğurmamış karınlara hem emzirmemiş memelere denile 
LUK.23.30*o zamân dağlara üzerimize düşüŋ ve bayırlara bizi örtüŋ dėmeḡe başlayalar 
LUK.23.31*zîrâ çün bu nesneleri yaş oduna ėderler ya kuruya ne ola 
LUK.23.32*bu kez iki mücrimleri dahi öldürülmek içỉn bile götürürler idi 
LUK.23.33*ve Cimcime dėdikleri yere varıp ȯnủ hem mücrimleri orada birin sağında birin solunda hâçladılar 
LUK.23.34*ve Hazret-i ʿİsâ der idi ki ėy Baba onlara bağışla zîrâ bilmezler ne işlerler ȯndan esvâbını paylaşarak kurʿaları atdılar 
LUK.23.35*ve halk orada durup bakardı • hâkimler dahi halk ile bile ȯnủ istihzâ ėdip dėrlerdi ki o ġayrıları kurtardı kendỉyi kurtarsın eḡer Mesîh ve Allâhıŋ muhtârı ise 
LUK.23.36*böyle ʿaskerîler de ȯnủ istihzâ ėderler idi de yanaşıp ȯŋa sirke sundular 
LUK.23.37*ve hem eḡer Yahûdîleriŋ pâdişâhı iseŋ kendỉŋi kurtar dėrler idi 
LUK.23.38*ve Yûnânî Rûmî hem ʿİbrânî hurûf ile yazılmış nâme başı üzerinde idi yaʿnî Yahûdîleriŋ pâdişâhı budur 
LUK.23.39*bu kez asılmış mücrimlerden biri ȯŋa sebb ėdip eḡer Mesîh iseŋ hem kendỉŋi hem bizi kurtar der idi 
LUK.23.40*ammâ öbűrü cevâb vėrip ȯnủ âzârlar idi sen bile bir ʿazâbda iken Allâhdan da mı korkmazsın 
LUK.23.41*hele bize hakdır ki ʿamelimize göre müstahakk ʿazâbın çekeriz ammâ bu bir nâ-maʿkûl şeyʿ ėtmedi 
LUK.23.42*ȯndan Hazret-i ʿİsâya dėdi ki yâ rabb melekûtuŋa geldiḡiŋ zamân beni de yâd eyle 
LUK.23.43*Hazret-i ʿİsâ dahi ȯŋa dėdi ki hakkan derim size ki sen bugün benim ile cennetde olursun 
LUK.23.44*ve altı sâʿate yakın iken bütün vilâyetde ya dokuzuncu sâʿate dek karaŋlık oldu 
LUK.23.45*ve güneş karaŋlı oldu da heykeliŋ perdesi ortadan yarıldı 
LUK.23.46*ȯndan Hazret-i ʿİsâ ʿazîm âvâz ile çığırıp ėy Baba rûhumu elleriŋe teslîm ėderim dėdi ve bunủ dėdiḡi gibi cân vėrdi 
LUK.23.47*ȯndan yüz başı bu hâli görüp Allâh Teʿâlâya hamd ü senâ eyledi de gerçekden bu âdam sâdık idi dėdi 
LUK.23.48*ve bu seyrâna cemʿ olan cemʿiyyetler hep bu ahvâli görüp göḡüslerine döḡünerek döndüler 
LUK.23.49*hem cümle âşinâları ve Celîleden bile ardınca gelen ʿavratlar uzakdan durup bu nesnelere bakarlar idi 
LUK.23.50*Ve işte Yûsuf nâm bir müşîr ve sâlih ve sâdık âdam 
LUK.23.51*ki onlarıŋ müşâveresine ve sicilline rızâ vėrmedi Râmât nâm Yahûdânıŋ şehrinden olup ol dahi melekût-ullâha muntazır idi 
LUK.23.52*Pilatoya varıp Hazret-i ʿİsânıŋ tenini istedi 
LUK.23.53*ve ȯnủ indirip bir kefene sardı da kaya içinde kesilmiş bir mezâra kodu ki içine dahi hîç kimse konulmamış idi 
LUK.23.54*ve ol gün cumʿa irtesi ise sebt günü idi 
LUK.23.55*bu kez Hazret-i ʿİsâ ile bile Celîleden gelen ʿavratlar Yûsufuŋ ardınca varıp mezâra ve ȯnuŋ teni nice konulduğuna bakdılar 
LUK.23.56*ȯndan dönüp bahârlar ve hoş râyihalı yağlar hâzırladılar da vasiyyet mûcibince sebt gününde râhat ėtdiler ∞ 
LUK.24.1*Ve haftanıŋ ibtidâ gününde çiḡ sabâh onlar ve baʿzı ġayrılar bile mezâra varıp hâzır ėtdikleri bahârı getirdiler 
LUK.24.2*ve mezârdan taşı yuvarlanmış buldular 
LUK.24.3*ȯndan içerỉ girip Hazret-i ʿİsânıŋ tenini bulmadılar 
LUK.24.4*ve bu hâlden bunlar hayretde iken işte berrâk esvâb ile iki âdam üstlerine geldiler 
LUK.24.5*ki onlar havfnâk ve yüzü yere eḡilmiş iken onlara niçỉn diriyi ölüler arasında ararsıŋız dėdiler 
LUK.24.6*o bunda deḡil illâ ihyâ olmuşdur • o size dahi Celîlede iken ne söyledi ise hâtırıŋızda tutuŋ 
LUK.24.7*çün dėdi ki İbnü'l-İnsân günâhkâr âdamlarıŋ ellerine teslîm olup hâçlanacak ve üçüncü günde ihyâ olacakdır 
LUK.24.8*onlarıŋ ȯnuŋ ol kelimâtı hâtırlarına geldi 
LUK.24.9*ȯndan mezârdan dönüp bu cümle ahvâli ol on bir telâmîze ve sâʾirlere deyivėrdiler 
LUK.24.10*ve bu nesneleri havâriyyûna deyivėren bunlar idiler Maġdalâniyye Meryem ve Yohanna ve Yaʿkûbuŋ anası diḡer Meryem hem onlar ile bile olanlar 
LUK.24.11*ammâ onlarıŋ sözleri onlara delilik geldi de inanmadılar 
LUK.24.12*lakin Petro kalkıp mezâra {gitdi} ve eḡilip orada yatan kefenlerden ġayrı nesne görmedi de ol vâkiʿ hâlden kendỉ kendỉde taʿaccüb ėdip gitdi 
LUK.24.13*ve işte onlardan ikisi hemân ol günde Kuds-i Şerîfden altmış ġalve ırak olan ʿEmâʾus nâm bir kariyeye gider iken 
LUK.24.14*cümle bu vâkiʿ hâlleri birbiri ile söyleşirler idi 
LUK.24.15*ve oldu ki söyleşir iken hem bile lâkırdı ėder iken Hazret-i ʿİsâ yanaşdı da bile yola çekildi 
LUK.24.16*ve onlarıŋ gözleri ȯnủ teşhîs ėtmekde kamaşık idiler 
LUK.24.17*ol dahi onlara dėdi ki gider iken birbiriŋiz ile söyleşdiḡiŋiz lâkırdı ne idi ve niçỉn mahzûnsuŋuz 
LUK.24.18*ve biri ki ȯnuŋ adı İklevofa idi cevâb vėrip ȯŋa dėdi ki yalıŋız sen mi Kuds-i Şerîfde iken bu günlerde vâkiʿ olan şeyleri bilmezsin 
LUK.24.19*ol dahi onlara ne âsıl dėdi onlar dahi ȯŋa dėdiler ki Hazret-i ʿİsâ en-Nazîrîniŋ hâlini ki peyġamber kişi Allâhıŋ huzûrunda ve cümle kavmiŋ öŋünde efʿâlde ve akvâlde kavî idi 
LUK.24.20*ve nice ki baş imâmlarımız ve hâkimlerimiz ȯnủ üzerine ölümü hükm ėtmeḡe teslîm ėtdiler de ȯnủ hâçladılar 
LUK.24.21*biz ise umardık ki İsrâʾîli kurtaracak o idi dahi bundan mâʿadâ üç gündür ki bu hâller olup 
LUK.24.22*aramızda olan baʿzı ʿavratlar bize halecân vėrdiler zîrâ çiḡ sabâh mezâra varıp 
LUK.24.23*ve tenini bulmayıp geldiler ve dėdiler ki melekleriŋ zuhûrunu gördük ki diridir dėrler 
LUK.24.24*ve bizimkilerden baʿzısı mezâra vardılar da ʿavratlarıŋ dėdiḡi gibi buldular ammâ Hazret-i ʿİsâyı görmediler 
LUK.24.25*o zamân onlara dėdi ki ėy ʿakılsızlar ve peyġamberleriŋ söyledikleri cümle nesnelere inanmağa geç kalbliler 
LUK.24.26*Mesîh bu nesneleri çekip kendỉ ʿizzetine girmek lâzım deḡilmi idi 
LUK.24.27*ve Mûsâdan başlayıp cümle peyġamberlerden onlara kendỉ hakkına hep yazıldığını beyân eyledi 
LUK.24.28*ve vardığı kariyeye vâsıl oldukları zamân o dahi ilerỉ gitmeḡi gösterdi 
LUK.24.29*ammâ onlar ȯŋa teklîf ėdip dėdiler ki kal bizim ile zîrâ âhşâmdır ve gün zevâldedir pes o konağa girip onlar ile kaldı 
LUK.24.30*ve onlar ile sofrada oturur iken etmeḡi aldı ve bereket duʿâsını okudu da ȯnủ pâreleyip onlara üleşdirdi 
LUK.24.31*ve onlarıŋ gözleri açıldı da ȯnủ teşhîs eylediler ammâ o onlardan nâ-bedîd oldu 
LUK.24.32*ve onlar birbirine dėdiler yüreğimiz içlerimizde yanmazmıydı kaçanki bize yolda söyleyip kitâbı bize tefsîr ėderdi 
LUK.24.33*ve ol sâʿatde kalkdılar da Kuds-i Şerîfe döndüler ve onbir telâmîzi hem bile olanları mecmûʿ buldular 
LUK.24.34*ki tahkîk Rabb ihyâ oldu ve Simʿuna göründü dėrlerdi 
LUK.24.35*onlar dahi yolda vâkiʿ hâli hikâyet eylediler ve nice ki ȯnủ ve etmek pârelemekde teşhîs ėtdiler 
LUK.24.36*bu kez onlar bu nesneleri söyleşirken Hazret-i ʿİsâ kendỉsi aralarında görünüp onlara selâmün ʿaleyküm dėdi 
LUK.24.37*onlar ise şaşıp ve korkup zann ėtdiler ki rûhu gördüler 
LUK.24.38*ve o onlara dėdi ki ne ıztırâb çekersiŋiz ve kalbiŋize niçỉn efkâr gelir 
LUK.24.39*ellerime ve ayaklarıma bakıŋ zîrâ ben oyum • baŋa yapışıŋ ve bakıŋ çün rûhuŋ ne eti ve ne kemỉḡi var nice ki siz neyim var görürsüŋüz 
LUK.24.40*ve bunủ deyip onlara elleri ve ayakları gösterdi 
LUK.24.41*ammâ onlar sevinişip şâd olduklarından dahi inanmayıp ve taʿaccüb ėdip o onlara bunda yeyecek bir nesneŋiz var mı dėdi 
LUK.24.42*onlar dahi ȯŋa bir pâre balık kebâbı hem gümeç balından vėrdiler 
LUK.24.43*ol dahi ȯnủ alıp huzûrlarında yedi 
LUK.24.44*ȯndan onlara dėdi ki ben dahi siziŋle iken ėtdiḡim tekellümât budur ki Mûsânıŋ şerîʿatında ve enbiyâ kitâbında hem zebûrda benim hakkıma yazılan cemîʿ nesneler itmâm olmak gerekler idi 
LUK.24.45*o zamân onlarıŋ izhânını açdı ki kitâbı aŋlayalar 
LUK.24.46*ve onlara dėdi ki böyle yazıldı ve Hazret-i Mesîh böyle çekmek hem üçüncü günde ölülerden ihyâ olmak gerekdi 
LUK.24.47*hem Kuds-i Şerîfden başlayıp cemîʿ tâʾife arasında ȯnuŋ ismi ile tevbe ve günâhlara mağfiret tebşîr olacak idi 
LUK.24.48*pes siz bu nesnelere şâhidlersiŋiz 
LUK.24.49*ve işte ben üzerleriŋize Babamıŋ vaʿdesini göndereyim siz tâ temelden kuvvet ile oluncaya dek Kuds-i Şerîfde duruŋ 
LUK.24.50*ȯndan onları taşraya tâ Beyt-ʿAnyâya dek getirdi ve elleri yukarᵼ kaldırıp onlara hayr duʿâ eyledi 
LUK.24.51*ve oldu ki onlara hayr duʿâ ėderek onlardan ayrıldı da göḡe iʿrâc eyledi • ʿâdet-ullâh böyle cârî olurdu 
LUK.24.52*onlar dahi ȯŋa secde ėderek ʿazîm sürur ile Kuds-i Şerîfe döndüler 
LUK.24.53*ve Allâhü Teʿâlâya dâʾimâ hamd ü senâ ve tebârek-i tazarruʿ ve niyâz ėdip heykelde olurlardı • âmîn ∞ 
JHN.0.0*Hazret-i ʿİsâ el-Mesîhiŋ İncîl-i Şerîfi Yuhannânıŋ kavlince
JHN.1.1*Ezelden Kelâm var idi ve Kelâm Allâh Teʿâlânıŋ katında idi ve ol Kelâm bi'z-zât Allâh idi 
JHN.1.2*ol Kelâm ezelden Allâh katında idi 
JHN.1.3*her şey ȯnuŋla yaradıldı ve hîç bir mahlûk onsuz yaradılmadı 
JHN.1.4*hayvât ȯnuŋ içinde idi hem hayvât benî âdemiŋ nûru idi 
JHN.1.5*nûr dahi zulümâtda izâʾet eyledi • zulümât ise ȯnủ idrâk ėtmedi 
JHN.1.6*Allâh Teʿâlâdan irsâl olunmuş bir âdam var idi ki ȯnuŋ adı Yuhannâ idi 
JHN.1.7*bu şehâdet vėrmeḡe geldi idi yaʿnî nûrdan ötürü şehâdet vėrmek içỉn tâ ki hepisi ȯnuŋ sebebi ile îmân getireler 
JHN.1.8*o kendỉsi nûr deḡil idi illâ şul nûrdan ötürű şehâdet vėrmek içỉn irsâl olundu idi 
JHN.1.9*ki bu dünyâya gelen her âdamı tenvîr ėden nûr-ı hak o idi 
JHN.1.10*dünyâda idi ve dünyâ ȯnuŋla yapılmışdır ammâ dünyâ ȯnủ bilmedi 
JHN.1.11*o kendỉkilerine geldi ve kendỉkiler ȯnủ kabûl ėtmedi 
JHN.1.12*ammâ cümle ȯnủ kabûl ėdip ismine îmân getirenlere bu hukûku vėrirdi ki Allâhıŋ oğulları olalar 
JHN.1.13*ki demden ve cesediŋ şehvetinden ve âdam şehvetinden deḡil illâ Allâhdan doğmuşlardır 
JHN.1.14*ve ol Kelâm cesed oldu hem aramızda pür lütf-i hakîkat iken mekân tutdu ve biz ȯnuŋ celâline Babanıŋ Biricik Oğlunuŋ celâline gibi ıttılâʿ eyledik 
JHN.1.15*Yuhannâ ȯŋa şehâdet eyledi ve nidâ ėdip benim dėdiḡim budur dėdi • ol ʿakabimce gelen baŋa mukaddemdir zîrâ benden akdem idi 
JHN.1.16*ve biz hepimiz ȯnuŋ mülâʾatından hem ʿinâyet içỉn ʿinâyeti aldık 
JHN.1.17*zîrâ Tevrât Mûsânıŋ eli ile vėrildi ammâ ʿinâyet {ve} hakk Hazret-i ʿİsâ el-Mesîhiŋ sebebi ile oldu 
JHN.1.18*Allâh Teʿâlâyı hîç kimse görmemişdir • Babanıŋ koynunda olan Biricik Oğlu ȯnủ beyân eyledi 
JHN.1.19*bu Yuhannânıŋ şehâdeti budur kaçanki Yahûdîler Kuds-i Şerîfden imâmlar ve Levîliler gönderdiler ki ȯŋa sen kimsin diyẻ suʾâl ėdeler 
JHN.1.20*ol dahi ikrâr ėdip inkâr ėtmedi yaʿnî ben mesîh deḡilim diyẻ ikrâr eyledi 
JHN.1.21*onlar dahi ȯŋa sordular sen kimsin • İlyâ mısın • ol dahi deḡilim dėdi • peyġamber misin • yok dėdi 
JHN.1.22*bu kez ȯŋa pes kimsin söyle dėdiler tâ ki bizi gönderenlere cevâb vėreviz • kendỉŋe ne dėrsin 
JHN.1.23*ol dahi beriyyede nidâ ėdeniŋ âvâzıyım • Rabbiŋ yolunu doğruduŋ nice ki İsâʿiyya Peyġamber söyledi ise 
JHN.1.24*ve ol gönderilen kimesneler Ferîzzîlerden idiler 
JHN.1.25*hem onlar ȯŋa suʾâl ėdip dėdiler ki imdi çün ne mesîh ne İlyâ ne peyġambersin niçỉn taʿammüd ėdersin 
JHN.1.26*Yuhannâ dahi cevâb vėrip dėdi ki ben su ile taʿammüd ėderim ammâ araŋızda bir kimesne var ki siz ȯnủ bilmezsiŋiz 
JHN.1.27*benim ʿakabimce gelen kimesne baŋa takdîm olunmuşdur ki ben ȯnuŋ filârınıŋ bendini çözmeḡe kâdir deḡilim 
JHN.1.28*bu nesneler Yârdeniŋ ötesinde olan Beyt-i ʿEberde vâkiʿ oldular nerede ki Yuhannâ taʿammüd ėderdi 
JHN.1.29*irtesi gün Yuhannâ kendỉye gelen Hazret-i ʿİsâʾyı görüp dėdi ki işte Allâh Teʿâlânıŋ Kuzusu ki ʿâlemiŋ günâhını giderir 
JHN.1.30*odur ol kimesne ki ben ȯnuŋ içỉn ʿakabimce bir âdam geliyor ol ki benden evvel olduğu içỉn baŋa takaddüm olmuşdur dėdim 
JHN.1.31*ammâ ben ȯnủ bilmezdim lakin İsrâʾîle zâhir olması içỉn ben su ile taʿammüd ėderek geldim 
JHN.1.32*hem Yuhannâ şehâdet ėdip dėdi ki ben göḡercin üslubunda gökden inmiş Rûhu gördüm ki üzerine kondu 
JHN.1.33*ve ben ȯnủ bilmezdim ammâ beni su ile taʿammüd ėtmeḡe irsâl ėden kimesne baŋa dėdi idi ki ol kimesne ki sen ȯnuŋ üzerine Rûhuŋ inip konduğunu göresin Rûhü'l-Kudüs ile taʿmîd ėden oldur 
JHN.1.34*ve ben ȯnủ gördüm de (35) şehâdet ėderim ki İbn-Ullâh odur 
JHN.1.35*ertesi günde Yuhannâ tekrâr kendỉ iki mürîdleri ile durup 
JHN.1.36*ve gezen Hazret-i ʿİsânıŋ yüzüne bakıp işte Allâhıŋ Kuzusu dėdi 
JHN.1.37*ve ol iki mürîdler ȯnuŋ söylediḡini işitdiler de Hazret-i ʿİsânıŋ ardınca gitdiler 
JHN.1.38*Hazret-i ʿİsâ dahi dönüp ve onlarıŋ ardınca geldiḡini görüp onlara ne ararsıŋız dėdi • onlar dahi ȯŋa yâ rabbî ki mütercem olup yâ muʿallim dėmekdir nerede olursun 
JHN.1.39*ol dahi onlara geliŋ bakıŋ dėdi • onlar dahi varıp nerede olduğunu gördüler de ol gün yanında durdular • o zamân on sâʿate yakın idi 
JHN.1.40*Simʿun Petroʾnuŋ karındaşı Ândriya onikiden biri idi ki ol sözü Yuhannâdan işitip Hazret-i ʿİsâya tâbiʿ oldular 
JHN.1.41*bu evvelâ karındaşı Simʿun bulup ȯŋa dėdi ki biz mesîhi ki tercüme olup kristo dėmekdir bulduk 
JHN.1.42*ve ȯnủ Hazret-i ʿİsâya getirdi • Hazret-i ʿİsâ dahi ȯnuŋ yüzüne bakıp dėdi ki sen Yonâ oğlu Simʿunsun • saŋa Kefâ ki tercüme olsa taş dėmekdir dėnile 
JHN.1.43*irtesi günde Hazret-i ʿİsâ Celîleye gitmek isterken (44) Filipoyu buldu da ȯŋa ardımca gel dėdi 
JHN.1.44*Filipo ise Beyt-i Saydâdan Ândriya ve Petroʾnuŋ şehrinden idi 
JHN.1.45*bu kez Filipo Nitâniʾėli bulup ȯŋa dėdi ki biz ol kimseyi bulduk ki Mûsâ ȯnuŋ husûsunu Tevrâtda ve enbiyâ dahi yazdılar yaʿnî Yûsufuŋ oğlu ʿİsâ en-Nazîrîyi 
JHN.1.46*Natâniʾel dahi ȯŋa dėdi ki Nazâretden bir íyỉ şeyʾ çıkmak kâbil midir • Filipo dahi ȯŋa gel bak dėdi 
JHN.1.47*ve Hazret-i ʿİsâ Nâtânaʾeliŋ kendỉye geldiḡini görüp ȯnuŋ hakkına dėdi ki işte hakk-ı zâtında bir İsrâʾîlli ki onda hîç hîle-hûrde yokdur 
JHN.1.48*Natâniʾel ȯŋa beni neden bilirsin dėdi • Hazret-i ʿİsâ dahi Filipo seni çığırmazdan evvel sen incîr ağacınıŋ altında iken ben seni görür idim dėdi 
JHN.1.49*Natâniʾel cevâb vėrip ȯŋa dėdi ki yâ rabb sen İbn-Ullâhsın • İsrâʾîliŋ pâdişâhı sensin dėdi 
JHN.1.50*Hazret-i ʿİsâ dahi cevâb vėrip dėdi ki saŋa incîr ağacınıŋ altında seni görürdüm dėdiḡim içỉn îmâna geldiŋ • sen bundan aʿzam şeyler dahi göreceksin 
JHN.1.51*ȯndan ȯŋa dėdi ki hakkan hakkan dėrim ki bu zamândan soŋra göḡü açık ve İbnü'l-İnsânıŋ üzerine çıkıp inen melekleri göresiŋiz ∞ 
JHN.2.1*Ve üç günden soŋra Kanâ-Celîlîde düḡün oldu da Hazret-i ʿİsânıŋ anası orada idi 
JHN.2.2*Hazret-i ʿİsâ dahi kendỉ telâmîzi ile düḡüne daʿvet olundu idi 
JHN.2.3*ve bâde eksik olup Hazret-i ʿİsânıŋ anası ȯŋa bâdeleri yokdur dėdi 
JHN.2.4*Hazret-i ʿİsâ ȯŋa dėdi ki ėy karı seniŋ ile benim ne işim var • benim sâʿatim dahi gelmedi 
JHN.2.5*anası dahi hizmetkârlara dėdi ki size her ne dėrse eyleyiŋ 
JHN.2.6*bu kez orada Yahûdîleriŋ tahâreti içỉn konulmuş altı taş küpler var idi ki her biri birer ya ikişer medre tutardı 
JHN.2.7*Hazret-i ʿİsâ onlara küpleri su ile dolduruŋ dėdi • ȯnlar dahi tâ ağzına dek doldurdular 
JHN.2.8*ȯndan onlara dėdi ki şimdi boşadıŋ ve çēşnegîre götürüŋ • onlar dahi götürdüler 
JHN.2.9*bu kez çēşnegîr ol bâdeye dönmüş suyu tatdıkdan soŋra nereden idiḡini bilmezdi illâ suyu boşadan hizmetkârlar bilirlerdi pes güyegüyü çağırıp 
JHN.2.10*ȯŋa dėdi ki herkes ibtidâ íyỉ şarâbı sunar ve vâfir içildikden soŋra ondan fenâcasını getirir • sen ise íyỉ bâdeyi şimdiye dek sakladıŋ 
JHN.2.11*Hazret-i ʿİsâ Kanâ-Celîlede ibtidâ bu muʿcizâtı ėdip kendỉ ʿizzetini izhâr eyledi de kendỉniŋ telâmîzi îmân getirdiler 
JHN.2.12*ȯndan soŋra o ve anası hem karındaşları ve telâmîzi Kefarnahûma indiler de orada biraz eyyâm durdular 
JHN.2.13*bu kez Yahûdîleriŋ fesih bayrâmı yakın (14) olmağla Hazret-i ʿİsâ Kuds-i Şerîfe çıkdı 
JHN.2.14*ve heykelde öküz ve koyun hem göḡercinler satanları ve oturan sarrâfları buldu 
JHN.2.15*ol dahi urġanlardan bir kamçı yapdı da onları öküzleri ve koyunları ile heykelden taşraya kodu ve sarrâflarıŋ akçelerini dağıtdı hem çekmecelerini baş aşağa eyledi 
JHN.2.16*ve göḡercinler satanlara dėdi ki kaldırıŋ bu şeyleri buradan ve Babamıŋ beytini bâzâr hâneye döndürmeŋ 
JHN.2.17*telâmîziniŋ hâtırına dahi kitâbda mastûr olan nesne geldi ki beytiŋiŋ ġayreti beni yedi dėdi 
JHN.2.18*ȯnuŋ içỉn Yahûdîler ȯŋa söz atıp dėdiler ki bize ne ʿalâmet gösterirsin ki bu nesneleri ėdersin 
JHN.2.19*Hazret-i ʿİsâ dahi onlara cevâb vėrip bu heykeli yıkıŋ da ben ȯŋu üç günüŋ içinde kaldırayım dėdi 
JHN.2.20*bu kez Yahûdîler dėdiler ki bu heykel kırk altı yılda yapıldı da sen ȯnủ yıkıp üç günde kaldırasın 
JHN.2.21*o ise kendỉ cesediniŋ heykeli içỉn söyler idi 
JHN.2.22*pes ölülerden ihyâʾ oldukdan soŋra telâmîziniŋ hâtırına geldi ki o onlara bunủ söyledi idi de kitâba hem Hazret-i ʿİsânıŋ söylediḡi sözlerine inandılar 
JHN.2.23*ȯndan o fısh bayrâmında Kuds-i Şerîfde iken çoğu ȯnuŋ ėtdiḡi muʿcizâtı görüp ismine îmân getirdiler 
JHN.2.24*ammâ Hazret-i ʿİsâ onlara kendỉyi inanmazdı zîrâ o hepisini bilirdi 
JHN.2.25*ve ȯŋa gerekmezdi ki bir kimesne ȯŋa âdam içỉn şehâdet getire zîrâ o kendỉsi âdamda ne idiḡini bilir idi ∞ 
JHN.3.1*Bu kez Ferîzzîler arasında Yahûdîleriŋ eşrâfından Nikodemo nâm bir âdam var idi 
JHN.3.2*bu Hazret-i ʿİsâya gėcede gelip ȯŋa dėdi ki yâ rabb biz biliriz ki sen Allâh tarafından gelmiş bir muʿallimsin zîrâ hîç kimse Allâh Teʿâlâ ȯnuŋla deḡil ise seniŋ ėtdiḡiŋ muʿcizâtları ėtmeḡe kâdir deḡildir 
JHN.3.3*Hazret-i ʿİsâ dahi cevâb vėrip dėdi ki hakkan hakkan saŋa dėrim ki bir kimse yeŋiden doğmaz ise melekût-ullâhı görmez 
JHN.3.4*Nikodemo ȯŋa dėdi ki bir âdam koca iken nice doğabilir • tekrâr anasınıŋ karnına girip doğmağa kâdir midir 
JHN.3.5*Hazret-i ʿİsâ cevâb vėrdi ki hakkan hakkan saŋa dėrim ki bir kimse sudan ve rûhdan doğmayınca melekût-ullâha giremez 
JHN.3.6*etden doğan etdir ammâ rûhdan doğan rûhdur 
JHN.3.7*taʿaccüb ėtme ki ben saŋa tekrâr doğmak lâzımdır dėdim 
JHN.3.8*rüzgâr istediḡi yere eser de sen ȯnuŋ sesini işidirsin ammâ nereden geldiḡini ve ne cânibe gitdiḡini bilmezsin • rûhdan doğan dahi böyledir 
JHN.3.9*Nikodemo cevâb vėrip ȯŋa dėdi ki bu nesneler nice olmak kâbildir 
JHN.3.10*Hazret-i ʿİsâ cevâb vėrip ȯŋa dėdi ki sen İsrâʾîliŋ ʿalîmisin de bu nesneleri bilmezsin 
JHN.3.11*hakkan hakkan saŋa dėrim ki biz bildiḡimizi söyleriz ve gördüḡümüze şehâdet ėderiz ammâ siz şâhidiḡimi kabûl ėtmezsiŋiz 
JHN.3.12*ben size arzî nesneler söyledim de inanmazsıŋız ya size semâvî nesneler söylersem nice inanasıŋız 
JHN.3.13*göḡe kimse suʿûd ėtmedi illâ gökden nâzil olan İbnü'l-İnsân 
JHN.3.14*ve nice ki Mûsâ yılanı beriyyede kaldırdıysa İbnü'l-İnsân da böyle kaldırılmak gerekdir 
JHN.3.15*tâ kim ȯŋa îmân getiren helâk olmaya illâ ebeden hayy ola 
JHN.3.16*zîrâ Allâh Teʿâlâ ʿâlemi tâ o kadar sevdi ki kendỉ Biricik Oğlunu ihsân eyledi tâ ki her ȯŋa îmân getiren helâk olmaya illâ ebeden hayy ola 
JHN.3.17*çün Allâh Teʿâlâ kendỉ Oğlunu ʿâleme göndermedi ki ʿâlemi müdân eyleye illâ ki ʿâlem ȯnuŋ sebebi ile halâs bula 
JHN.3.18*ȯŋa îmân getiren müdân olmaz ammâ îmân getirmeyen artᵼk müdân olmuşdur zîrâ Allâh Teʿâlânıŋ Biricik Oğlunuŋ ismine îmân getirmedi 
JHN.3.19*ve müdâyene budur ki nûr ʿâleme geldi de benî âdem zulümâtı nûrdan ziyâde sevdi zîrâ ʿamelleri yaramazdır 
JHN.3.20*çün her kim yaramaz işler işler ise nûru sevmez hem nûra gelmez tâ ki ʿamelleri zemm olmaya 
JHN.3.21*ammâ hakk ʿamelleri işleyen nûra gelir tâ kim ʿamelleri zâhir ola zîrâ Allâh ile olmuşlardır 
JHN.3.22*bundan soŋra Hazret-i ʿİsâ kendỉ telâmîzi ile Yahûdâ vilâyetine geldi de orada onlar ile durup taʿammüd ėderdi 
JHN.3.23*Yuhannâ da Sâmihe yakın olan Enûnda taʿammüd ėderdi çün ol mevziʿde sular çok idi de gelen taʿammüd olurdu 
JHN.3.24*zîrâ Yuhannâ dahi zindâna konulmadı idi 
JHN.3.25*bu kez Yuhannânıŋ mürîdleriniŋ Yahûdîler ile tahâret husûsunda bir mücâdele düşdü 
JHN.3.26*ve Yuhannâya gelip dėdiler ki ėy muʿallim işte ol seniŋle Yârdeniŋ yanında olan kimesne ki ȯŋa şehâdet getirdiŋ taʿammüd ėder ve hepisi ȯŋa gelirler 
JHN.3.27*Yuhannâ cevâb vėrip dėdi ki âdam bir şeyʾ kabûl ėtmeḡe kâdir deḡildir eḡer ȯŋa gökden vėrildiyse 
JHN.3.28*siz kendỉleriŋiz baŋa şâhidlersiŋiz ki ben mesîh deḡilim illâ ȯnuŋ öŋünce irsâl oldum dėdim 
JHN.3.29*kimiŋ nâmzēdi var ise dâmâd odur ammâ dâmâdıŋ dostu ki {hâzır} olup ȯnủ işidir dâmâdıŋ âvâzından pek mesrûr olur • ȯnuŋ içỉn bu benim sürurum tamâmdır 
JHN.3.30*o izdiyâd üzere ve ben intikâs üzere olacağım 
JHN.3.31*üstünden gelen hepisine üstdür • arzdan olan arzîdir ve arziyyât söyler ammâ gökden gelen hepisine söyler o üstdür 
JHN.3.32*ve gördüḡüne ve istimâʿ eylediḡine şehâdet ėder ammâ şehâdetini kimse kabûl ėtmez 
JHN.3.33*ȯnuŋ kelâmını kabûl ėden Allâhıŋ hakk olduğuna sicill ėder 
JHN.3.34*zîrâ Allâhıŋ resûlü Allâhıŋ Kelâmını söyler çün Allâh Teʿâlâ ȯŋa rûhu ölçek ile vėrmez 
JHN.3.35*Baba Oğlunu sever ve her şeyʾi eline teslîm eyledi 
JHN.3.36*Oğluna îmânlı olanıŋ ebedî hayvâtı var feʾemmâ Oğluna îmânlı olmayan hayâtı görmeye ve ġazab-ullâh üzerinde durur ∞ 
JHN.4.1*Bu kez rabb bilip ki Ferîzzîler ȯnuŋ Yuhannâdan ziyâde telâmîz ve taʿammüd ėtmesini işitdiler 
JHN.4.2*eḡerçi Hazret-i ʿİsâ taʿammüd ėtmezdi ise illâ ȯnuŋ telâmîzi ėder idi 
JHN.4.3*Yahûdâ vilâyetini bırakdı da tekrâr Celîleye gitdi 
JHN.4.4*ve Samâriyye geçmek gerek idi 
JHN.4.5*pes Yaʿkûb kendỉ oğlu Yûsufa vėrdiḡi çiftliḡe yakın olan Sîhâr nâm Samâriyye vilâyetiniŋ şehrine geldi 
JHN.4.6*ve Yaʿkûbuŋ çeşmesi orada idi de Hazret-i ʿİsâ yoldan yorġun çeşme yanında uyaca otururken altı sâʿate yakın idi 
JHN.4.7*ve bu Samâriyye ʿavratı su çekmeḡe geldi de Hazret-i ʿİsâ baŋa su vėr içeyim dėdi 
JHN.4.8*zîrâ telâmîzi taʿâmlar satᵼn almağa şehre gitdiler idi 
JHN.4.9*bu kez ol Samâriyye ʿavratı ȯŋa dėdi ki nice ki sen Yahûdîsin benden ki Samâriyyeliyim su içmek istersin vaktâ ki Yahûdîler Samâriyyeliler ile koŋuşmazlar 
JHN.4.10*Hazret-i ʿİsâ cevâb vėrip ȯŋa dėdi ki eḡer sen dâd-ı Hakk ve saŋa su içmeḡe baŋa vėr kim der bileydiŋ ȯŋa kėndiŋ yalvarırdıŋ ol saŋa âb-ı hayâtı vėrirdi 
JHN.4.11*ʿavrat ȯŋa dėdi ki yâ rabb seniŋ su çıkaracak kabıŋ bile yok ve kuyu deriŋdir pes ol âb-ı hayât saŋa nereden olur 
JHN.4.12*sen babamız Yaʿkûbdan büyükmüsün ki bize bu kuyuyu vėrdi de kendỉsi ve ȯnuŋ evlâdı hem sürűleri bundan içdiler 
JHN.4.13*Hazret-i ʿİsâ cevâb vėrip ȯŋa dėdi ki her kim bu sudan içerse bir dahi susaya 
JHN.4.14*ammâ ben ȯŋa vėreceḡim sudan içen hîç ebeden susamaya • belki ben ȯŋa vėreceḡim su ȯnuŋ içinde ebedî hayâta çıkan suyuŋ çeşmesine döne 
JHN.4.15*ʿavrat dėdi ki yâ rabb baŋa bu sudan vėr ki artᵼk susamayam ve bu araya su çekmeḡe gelmeyem 
JHN.4.16*Hazret-i ʿİsâ ȯŋa dėdi ki var kocaŋı çığır da buraya gel 
JHN.4.17*ʿavrat cevâb vėrip ȯŋa dėdi ki benim kocam yokdur • Hazret-i ʿİsâ íyỉ dėdiŋ ki kocam yokdur dėdi ki 
JHN.4.18*zîrâ seniŋ beş kocaŋ var idi ve şimdiki de seniŋ kocaŋ deḡildir • bunủ gerçek söylediŋ 
JHN.4.19*ʿavrat ȯŋa dėdi ki yâ rabb ben gördüm ki sen peyġambersin 
JHN.4.20*ecdâdımız bu dağda secde eylediler ve siz dėrsiŋiz ki secde ėdecek yer Kuds-i Şerîfdedir 
JHN.4.21*Hazret-i ʿİsâ ȯŋa dėdi kiėy ʿavrat inan baŋa ki bu dağda ve Kuds-i Şerîfde Babaya secde ėtmeyeceḡiŋiz sâʿati geliyor 
JHN.4.22*siz bilmediḡiŋiz şeyʾe secde ėdersiŋiz • biz bildiḡimiz şeyʾe secde ėderiz zîrâ halâs Yahûdîleriŋ tarafındandır 
JHN.4.23*ammâ sâʿat geliyor ve hâlâ hâzırdır ki hakk üzere secde ėdenler rûh ve hakk ile Babaya secde ėdeceklerdir zîrâ Baba dahi böyle kimseleri ister ki ȯŋa secde eyleyeler 
JHN.4.24*Allâh Teʿâlâ rûhdur • ȯnuŋ içỉn lâzım olan budur ki ȯŋa secde ėdenler rûh-ı hakk ile secde eyleyeler 
JHN.4.25*ʿavrat dahi ȯŋa dėdi ki Kristo dėdikleri Mesîh gelecekdir • ol geldiḡi zamân bize her şeyʾi bildire 
JHN.4.26*Hazret-i ʿİsâ ȯŋa dėdi ki işte ol kimse benim ki saŋa söylerim 
JHN.4.27*ve bu esnâda ȯnuŋ telâmîzi gelip ʿavrat ile söyleşdiḡine taʿaccüb eylediler ammâ hîç kimse ne sorarsın ya ȯnuŋla ne söyleşirsin dėmedi 
JHN.4.28*ȯndan ʿavrat kendỉ destîsini bırağıp şehre gitdi de halka dėdi ki 
JHN.4.29*geliŋ bir âdamı görüŋ ki baŋa hep ėtdiḡimi söyledi • ʿacabâ Mesîh o mudur 
JHN.4.30*pes şehirden çıkdılar da ȯŋa gelirler 
JHN.4.31*bu aralıkda telâmîz ȯŋa yalvarıp yâ muʿallim ye dėdiler 
JHN.4.32*ammâ o onlara dėdi ki ben bilmediḡiŋiz taʿâmı yemek gereḡim 
JHN.4.33*bu kez telâmîz birbirine bir kimse ȯŋa yemek getirdi ola dėdiler 
JHN.4.34*Hazret-i ʿİsâ onlara dėdi ki benim taʿâmım odur ki beni irsâl ėdeniŋ murâdını ėdem ve ʿamellerini itmâm eyleyem 
JHN.4.35*siz dėmezmisiŋiz ki dahi biçmeḡe dört ay var • işte ben size dėrim ki gözleriŋi kaldırıŋ ve etrâfa bakıŋ nice ki artᵼk biçmek içỉn ağardı 
JHN.4.36*ve biçici kendỉ ecrini alır hem ebedî hayâtda mahsûllü devşirir ki hem eken biçen bile şâdümân olalar 
JHN.4.37*zîrâ ol söz ki biri eker ve biri biçer bu yere pek münâsibdir 
JHN.4.38*ben size ol zahmeti çekmediḡiŋiz nesneyi biçmeḡe gönderdim • ġayrılar dahi zahmet çekdiler de siz onlarıŋ zahmetine girişdiŋiz 
JHN.4.39*bu kez ol şehirden olan Samâriyyelileriŋ çoğu ȯŋa ʿavratıŋ o baŋa her ėtdiḡim şeyʾi söyledi diyẻ şâhidlik ėtdiḡi sözleri içỉn îmân getirdiler 
JHN.4.40*pes Samâriyyeler ȯŋa geldiḡi zamân yalvardılar ki yanlarında dura • ol dahi orada iki gün durdu 
JHN.4.41*ve kelâmı içỉn dahi çok kimseler ȯŋa îmân getirdiler 
JHN.4.42*ve ʿavrata dėrler idi ki biz artᵼk seniŋ sözüŋ içỉn inanmazız zîrâ biz kendỉlerỉmiz işitdik de biliriz ki tahkîk Mesîh ve hallâs ü'l-ʿâlem budur 
JHN.4.43*ȯndan iki gün geçdikden soŋra oradan göçdü de Celîleye gitdi 
JHN.4.44*zîrâ Hazret-i ʿİsâ kendỉsi şâhidlik eyledi ki bir peyġamber kendỉ vatanında muʿteber olamaz 
JHN.4.45*bu kez Celîleye geldiḡi zamân Celîlîler ȯnủ kabûl ėtdiler çün Kuds-i Şerîfde bayrâmda cümle ėtdiḡi şeylerini gördüler vaktâkim onlar dahi bayrâma geldiler idi 
JHN.4.46*ȯndan Hazret-i ʿİsâ tekrâr Kanâ-Celîleye geldi ki orada sudan bâde yapdı idi • bu kez Kefarnahûmda bir hünkâr âdemîsi var idi ki ȯnuŋ oğlu hasta idi 
JHN.4.47*bu kimse Hazret-i ʿİsânıŋ Yahûdâ vilâyetinden Celîleye geldiḡi işidip ȯŋa vardı ve yalvardı ki inip oğluna şifâ eyleye zîrâ artᵼk ölecek idi 
JHN.4.48*bu husûsdan Hazret-i ʿİsâ ȯŋa dėdi ki siz âyât ve muʿcizâtı görmeyince inanmayasız 
JHN.4.49*hünkâr âdemîsi dėdi ki yâ rabb oğlum ölmezden evvel in 
JHN.4.50*Hazret-i ʿİsâ ȯŋa var oğluŋ sağdır dėdi • ol âdam dahi Hazret-i ʿİsânıŋ söylediḡi söze inanıp gitdi 
JHN.4.51*bu kez o dahi iner iken ȯnuŋ hizmetkârları karşᵼsına geldiler ve haber ėdip oğluŋ sağdır dėdiler 
JHN.4.52*ol dahi onlara hoş olduğunuŋ sâʿatini suʾâl ėtdi de ȯŋa yedi sâʿatde ȯnủ hummâ-yı muhrika bırakdı dėdiler 
JHN.4.53*babası da bildi ki Hazret-i ʿİsâ ȯŋa oğluŋ sağdır dėdiḡi sâʿatde sağ oldu da o ve bütün evi îmân getirdiler 
JHN.4.54*bu kez Hazret-i ʿİsâ Yahûdâ vilâyetinden Celîleye geldiḡi zamân bu ikinci muʿcizeyi eyledi ∞ 
JHN.5.1*Bundan soŋra Yahûdîleriŋ bayrâmı idi de Hazret-i ʿİsâ Kuds-i Şerîfe çıkdı 
JHN.5.2*ve Kuds-i Şerîfde koyun kapᵼsı yanında bir havuz var idi • ȯŋa ʿİbrânîce Beyt-i Esedâ dėrlerdi ve ȯnuŋ beş kemeri var idi 
JHN.5.3*onlarda hastalarıŋ körleriŋ kötürümleriŋ kurularıŋ ʿazîm kesreti suyuŋ tahrîkini bekleyip yatırlardı 
JHN.5.4*zîrâ vakit-be-vakit bir melek havuza inip suyu bulandırdı • suyu bulandırışından soŋra ibtidâ giren her ne hasteliḡi var idi ise şifâ bulurdu 
JHN.5.5*ve orada otuz sekiz yıl hastelik çeken bir âdam var idi 
JHN.5.6*Hazret-i ʿİsâ bunủ yatır görüp ve çokdan hasta idiḡini bilip ȯŋa sağ olmak istermisin dėdi 
JHN.5.7*hasta cevâb ėtdi ki yâ rabb benim kimsem yokdur ki beni bu su bulandığı zamân havuza koya ve ben gelince benden evvel bir ġayrı iner 
JHN.5.8*Hazret-i ʿİsâ kalk döşeḡiŋi kaldır da gez dėdi 
JHN.5.9*ve ol âdam fi'l-hâl şifâ buldu da döşeḡini kaldırdı gezdi • ol gün ise sebt günü idi 
JHN.5.10*bu husûsda ol şifâ bulana Yahûdîler sebt günüdür • saŋa döşeḡi kaldırmak câʾiz deḡil dėdiler 
JHN.5.11*o onlara cevâb vėrdi ki baŋa şifâ vėren döşeḡini kaldır da gez dėdi 
JHN.5.12*onlar dahi saŋa döşeḡini kaldır da gez diyen âdam kimdir 
JHN.5.13*ve ol şifâ bulan âdam onuŋ kim idiğini bilmezdi zîrâ Hazret-i ʿİsâ ol yerde olan halkdan sıvışdı idi 
JHN.5.14*ȯndan Hazret-i ʿİsâ ȯnủ heykelde bulup ȯŋa dėdi ki şifâ bulduŋ • artᵼk günâh ėtme ki saŋa beter olmaya 
JHN.5.15*ol âdam dahi varıp Yahûdîlere deyivėrdi ki baŋa şifâ vėren Hazret-i ʿİsâ idi 
JHN.5.16*ȯnuŋ içỉn Yahûdîler Hazret-i ʿİsâya kasd ėderlerdi de ȯnủ ol nesneleri sebt gününde ėtdiḡi içỉn öldürmeḡe çalışırlar idi 
JHN.5.17*ammâ Hazret-i ʿİsâ onlara cevâb vėrdi ki Babam bu âna dek ʿamel ėder • ben dahi ʿamel ėderim 
JHN.5.18*bu husûsdan Yahûdîler ȯnủ dahi ziyâde öldürmeḡe ararlardı zîrâ yalıŋız sebt günü bozduğu içỉn deḡil belki Allâh babamdır diyẻ kendỉyi Allâh ile berâber tutduğu içỉn 
JHN.5.19*ȯnuŋ içỉn Hazret-i ʿİsâ cevâb vėrip onlara dėdi ki hakkan hakkan size dėrim ki oğul kendỉden bir şeyʾ işlemeḡe kâdir deḡildir meḡer babayı işlerken görmüş ola zîrâ o ne kim işlerse oğul dahi onları berâberce işler 
JHN.5.20*çün baba oğlu sever ve ȯŋa her işlediḡi şeyʾi gösterir ve ȯŋa dahi bundan aʿzam efʿâli gösterecekdir ki taʿaccüb ėdesiz 
JHN.5.21*zîrâ nice ki Baba ölüleri inşâr ve ihyâʾ ėderse böyle dahi Oğul istediklerini ihyâʾ ėder 
JHN.5.22*çün Baba kimseye hükm ėtmez belki cümle hükmü Oğluna vėrmişdir 
JHN.5.23*tâ kim hepisi Oğluna ikrâm ėdeler nice ki Babaya ikrâm ėderlerse • Oğluna ikrâm ėtmeyen ȯnủ irsâl ėden Babaya da ikrâm ėtmez 
JHN.5.24*hakkan hakkan size dėrim ki benim kelâmımı işideniŋ ve beni irsâl ėdene inananıŋ ebedî hayâtı ola • dînünete gelmeye illâ mevtden hayâta intikâl ėtmiş olur 
JHN.5.25*hakkan hakkan size dėrim ki sâʿat geliyor ve artᵼk hâzırdır ki İbn-Ullâhıŋ âvâzını ölüler işideceklerdir ve istimâʿ ėdenler hayy olalar 
JHN.5.26*zîrâ nice ki Babanıŋ kendỉsinde hayâtı var ise böyle dahi Oğluna vėrdi ki kendỉde hayâtı ola 
JHN.5.27*ve ȯŋa hükm ėtmeḡe de hükûmet vėrdi İbnü'l-İnsân olmağıla 
JHN.5.28*siz bundan taʿaccüb eylemeŋ zîrâ sâʿat geliyor ki mezârlarda olanlarıŋ hepisi ȯnuŋ âvâzını işideceklerdir 
JHN.5.29*ve íylỉk ėdenler hayâtıŋ kıyâmetine kemlik ėdenler ise ʿazâbıŋ kıyâmetine çıkalar 
JHN.5.30*ben kendỉmden bir şeyʾi ėtmeḡe kâdir deḡilim • ben işitdiḡim gibi hükm ėderim ve hükmüm hakdır zîrâ ben kendỉ murâdımı istemem illâ beni irsâl ėden Babamıŋ murâdını isterim 
JHN.5.31*eḡer ben kendỉm içỉn şehâdet ėdersem benim şehâdetim hak deḡildir 
JHN.5.32*bir ġayrı vardır ki benim içỉn şehâdet ėder ve ben bilirim ki ȯnuŋ benim içỉn ėtdiḡi şehâdet hakdır 
JHN.5.33*siz Yuhannâya gönderdiŋiz de o hakka şehâdet getirdi 
JHN.5.34*ben ise âdamdan şehâdet almam illâ bu nesneleri söylerim ki halâs bulasız 
JHN.5.35*o bir yanar ve rûşen çırâk idi • siz ise biraz zamân ȯnuŋ nûrunda şenlik ėtmek istediŋiz 
JHN.5.36*ammâ benim Yuhannânıŋ şehâdetinden büyük şehâdetim var zîrâ Babam baŋa itmâm içỉn vėrdiḡi ʿameller ol hâlâ ėtdiḡim ʿameller derim baŋa şehâdet ėderler ki Babam beni irsâl eyledi 
JHN.5.37*hem beni irsâl ėden Baba da şehâdet ėder benim içỉn • siz ȯnuŋ âvâzını hîç işitmediŋiz ve ne ȯnuŋ şeklini gördüŋüz 
JHN.5.38*ve ȯnuŋ sizde durur kelâmı yokdur zîrâ ȯnuŋ irsâl ėtdiḡine inanmazsıŋız 
JHN.5.39*kitâblarda tefahhus eyleyiŋ zîrâ siz sanırsıŋız ki onlar ile ebedî hayâta mâlik olursuŋuz • onlar ise benim içỉn şehâdet ėderler 
JHN.5.40*ammâ siz baŋa gelmek istemezsiŋiz ki ebedî hayâtıŋız ola 
JHN.5.41*ben âdamlardan iftihâr tutmam 
JHN.5.42*ammâ ben sizi bilirim ki sizde muhabbet-ullâh yokdur 
JHN.5.43*ben Babamıŋ ismi ile geldim de siz beni kabûl ėtmezsiŋiz • bir ġayrı kimesne kendỉ ismi ile gelirse ȯnủ kabûl ėdesiz 
JHN.5.44*nice kâbil ki inanasız çün birbiriŋizden ʿizzeti tutarsıŋız ve Allâh el-Vâhidden gelen ʿizzeti aramazsıŋız 
JHN.5.45*sanmaŋ ki ben sizi Babam yanında kovlarım • sizi kovlayan vardır yaʿnî ol Mûsâ ki siz ümîdleriŋi onda tutarsıŋız 
JHN.5.46*zîrâ eḡer siz Mûsâya inanaydıŋız baŋa da inanırdıŋız çün benim içỉn yazmışdır 
JHN.5.47*ammâ eḡer ȯnuŋ kitâblarına inanmazsaŋız benim kelimâtıma nice inanasız ∞ 
JHN.6.1*Bu kez Hazret-i ʿİsâ Celîle deŋiziniŋ ki Tiberiyye de Deŋizidir öte yakasına gitdi 
JHN.6.2*ve ʿazîm halk kesret ardınca giderdi zîrâ hastalarda ėtdiḡi muʿcizâtlarını görürlerdi 
JHN.6.3*ammâ Hazret-i ʿİsâ bir dağa çıkdı da orada kendỉ telâmîzi ile oturur idi 
JHN.6.4*bu kez Yahûdîleriŋ fısh bayrâmı yakın idi 
JHN.6.5*ve Hazret-i ʿİsâ gözleri kaldırıp ve ʿazîm cemʿiyyeti kendỉye gelir görüp Filipoya dėdi bunlara yedirmek içỉn etmeḡini nerede satᵼn alırız 
JHN.6.6*ve bunủ ȯŋa imtihân ėtmek içỉn söylerdi zîrâ ki kendỉsi ne ėdeceḡini bilir idi 
JHN.6.7*Filipo ȯŋa cevâb vėrdi ki bunlara ikiyüz dînâr etmek yetişmez eḡerçi ki herkes birer pârecik alsa da 
JHN.6.8*ve telâmîzinden biri Simʿun Petroʾnuŋ karındaşı Ândriya ȯŋa dėdi ki 
JHN.6.9*bunda bir oğlancık var ki beş arpa etmeḡi hem iki balıcağı var ammâ bu kadar âdamlara bu ne olsa gerek 
JHN.6.10*Hazret-i ʿİsâ âdamları oturduŋ dėdi ve ol yerde çok ot vardı pes halk oturdu da beş biŋ kadar idiler 
JHN.6.11*Hazret-i ʿİsâ dahi etmekleri alıp ve şükr ėdip onları telâmîzine tevzîʿ eyledi • telâmîz dahi oturan halka üleşdirdiler ve balıklardan dahi böyle istedikleri kadar vėrdiler 
JHN.6.12*ve tok oldukdan soŋra Hazret-i ʿİsâ kendỉ telâmîzine dėdi ki kalan pâreleri devşiriŋ ki hîç zâyiʿ olunmaya 
JHN.6.13*pes onlar devşirdiler ve ol yeyenlerden artan beş arpa etmekleriniŋ pârelerden on iki seped doldurdular 
JHN.6.14*halk dahi Hazret-i ʿİsânıŋ ėtdiḡi muʿcizeyi görüp tahkîk ol peyġamber ki dünyâya gelecekdir budur dėdi 
JHN.6.15*bu kez Hazret-i ʿİsâ onlarıŋ geleceḡini ve ȯnủ pâdişâh ėtmek içỉn zorayacaklarını bilip tekrâr yapa yalıŋız dağa vardı 
JHN.6.16*ahşâm üzere telâmîzi deŋize doğru indiler 
JHN.6.17*ȯndan bir kayığa binip deŋiziŋ öte yakasına Kefarnahûma doğru çekilip giderlerdi ve artᵼk karaŋlık idi de Hazret-i ʿİsâ onlara gelmedi idi 
JHN.6.18*ve rüzgâr pek esmek ile deŋiz coşdu 
JHN.6.19*bu kez yiḡirmi beş ya otuz ġalve kadar gitmiş iken Hazret-i ʿİsâʾyı deŋizde gezer ve kayığa yanaşır gördüler de korkdular 
JHN.6.20*ammâ onlara benim korkmaŋ dėdi 
JHN.6.21*onlar dahi ȯnủ cân göŋülden kayığa kabûl ėtdiler de fi'l-hâl kayık ol vardıkları vilâyete yetişdi 
JHN.6.22*ve irtesi günde deŋiziŋ öte yakasında kalan halk görüp ki orada Hazret-i ʿİsânıŋ telâmîzi bindikleri bir kayıkdan ġayrı kayık yoğidi ve ȯnủ ki Hazret-i ʿİsâ telâmîzi ile kayığa binmedi illâ telâmîzi yalıŋız gitdiler idi 
JHN.6.23*bu kez Tiberiyyeden ol yere yakın vilâyetde ki orada Rabbe şükr ėdip etmek yediler idi kayıklar geldiler de 
JHN.6.24*halk görüp ki Hazret-i ʿİsâ ve telâmîzi onda deḡildi ol dahi kayıklara binip Hazret-i ʿİsâʾyı arayarak Kefarnahûma geldiler 
JHN.6.25*ve ȯnủ deŋiziŋ öte yakasında bulup ȯŋa dėdiler ki yâ muʿallim sen buraya ne zamân vâsıl olduŋ 
JHN.6.26*Hazret-i ʿİsâ onlara cevâb vėrip dėdi ki hakkan hakkan size dėrim ki siz gördükleriŋiz muʿcizâtlar içỉn deḡil illâ ol etmekleri yeyip doyduḡuŋuz içỉn ararsıŋız 
JHN.6.27*ʿamel eyleŋ şul ifnâ olur taʿâm içỉn deḡil illâ şul ebedî hayâta bâkî taʿâm içỉn ki ȯnủ size İbnü'l-İnsân vėrecekdir zîrâ ȯnủ Baba yaʿnî Allâh Teʿâlâ hatm eylemişdir 
JHN.6.28*pes ȯŋa dėdiler ki ne eyleyelim ki Allâhıŋ ʿameli ile ʿâmil olalım 
JHN.6.29*Hazret-i ʿİsâ cevâb vėrip onlara dėdi ki Allâhıŋ ʿameli budur ki oŋuŋ irsâl ėtdiḡine îmân getiresiz 
JHN.6.30*ȯndan ȯŋa dėdiler ki pes ne muʿcize ėdersin ki biz görüp saŋa îmân getireviz • ne işlersin 
JHN.6.31*ecdâdımız beriyyede kudret helvâsını yediler • mastûr olduğu gibi ki onlara semâviyyet etmeḡi yemeḡe vėrdi 
JHN.6.32*o zamân Hazret-i ʿİsâ onlara dėdi ki hakkan hakkan size dėrim ki Mûsâ size semâvî etmeḡi vėrmedi illâ size semavî etmeḡi Babam vėrir 
JHN.6.33*zîrâ Allâhıŋ etmeḡi oldur ki gökden iner de ʿâleme hayât vėrir 
JHN.6.34*pes onlar ȯŋa yâ rabb bize dâʾimâ bu etmeḡi vėr dėdiler 
JHN.6.35*ve Hazret-i ʿİsâ onlara dėdi ki ol hayât etmeḡi benim • baŋa gelen aç olmaya ve baŋa îmân getiren hîç susamaya 
JHN.6.36*ammâ ben size dėdim ki eḡerçi beni gördüŋüz ise de inanmazsıŋız 
JHN.6.37*Baba baŋa her neyi vėrirse baŋa gele ve ben baŋa geleni taşraya kovmam 
JHN.6.38*zîrâ ben benim murâdım ėtmek içỉn deḡil illâ beni irsâl ėdeniŋ murâdını ėtmek içỉn gökden indim 
JHN.6.39*pes beni irsâl ėden Babanıŋ murâdı budur ki ȯnun baŋa vėrdiḡinden bir şeyʾ helâk ėtmeyem illâ ȯnủ soŋ gününde ihyâʾ eyleyem 
JHN.6.40*ve dahi beni irsâl ėdeniŋ murâdı budur ki her kim Oğlu görüp ȯŋa inanır ise ebedî hayâta mâlik ola ve ben ȯnủ soŋ gününde ihyâʾ eyleyem 
JHN.6.41*bu kez Yahûdîler ȯnuŋ husûsunda gökden etmek benim dėdiḡi içỉn mırıldayıp 
JHN.6.42*dėrler idi ki bu Yûsufuŋ oğlu ʿİsâ deḡilmidir ki babasını hem anasını biliriz ya nice ben gökden indim diyebilir 
JHN.6.43*ȯnuŋ içỉn Hazret-i ʿİsâ cevâb vėrip onlara birbiriŋizle mırıldamaŋ dėdi 
JHN.6.44*kimse baŋa gelmeḡe kâdir deḡildir meḡer ȯnủ beni gönderen Baba çeke de ben ȯnủ soŋ gününde ihyâʾ eyleyem 
JHN.6.45*enbiyâ kitâbında mastûrdur ki hepisi Allâh Teʿâlâdan {müteʿallim olalar pes her kişi ki Babadan işidip öḡrendi ise baŋa gelir} 
JHN.6.46*öyle deḡil ki Babayı bir kimse görmüş ola illâ ol kimse ki Allâhdandır Babayı görmüşdür 
JHN.6.47*hakkan hakkan ben size dėrim ki baŋa îmân getiren ebedî hayâta mâlik olur 
JHN.6.48*ben hayât etmeḡiyim 
JHN.6.49*ecdâdıŋız beriyyede kudret helvâsını yediler de öldüler 
JHN.6.50*bu etmek ise gökden inmişdir ki ȯnủ yeyen ölmeyece 
JHN.6.51*ben gökden inmiş hayy etmeḡim • bir kimse bu etmekden yėse ebedî hayy ola ve ben vėreceḡim etmek benim etimdir ki ben ȯnủ ʿâlemiŋ hayâtı içỉn vėreceḡim 
JHN.6.52*pes Yahûdîler birbiriyle mücâdele ėdip bu bize kendỉ etini nice yėdirebilir dėrlerdi 
JHN.6.53*ȯnuŋ içỉn Hazret-i ʿİsâ onlara dėdi ki hakkan hakkan size dėrim ki eḡer siz İbnü'l-İnsânıŋ etini yemezseŋiz ve ȯnuŋ kanını içmezseŋiz içiŋizde hayâtıŋız olmaya 
JHN.6.54*benim etimi yeyen ve benim kanımı içeniŋ ebedî hayâtı var ve ben ȯnủ soŋ gününde ihyâʾ ėdeceḡim 
JHN.6.55*zîrâ benim etim hakk taʿâmdır ve benim kanım hakk şerbetidir 
JHN.6.56*benim etimi yeyen ve benim kanımı içen bende durur • ben dahi ȯnuŋ içindeyim 
JHN.6.57*nice ki Hayy Baba beni gönderdiyse ve ben Babamıŋ sebebi ile hayy isem böyle dahi beni yeyen benim sebebim ile hayy ola 
JHN.6.58*gökden inmiş etmek budur ol kudret helvası gibi deḡil ki ecdâdıŋız yediler de öldüler • bu etmeḡi yeyen ebeden hayy ola 
JHN.6.59*bu nesneleri Kefarnahûmda taʿlîm ėderken kenîsada söyledi 
JHN.6.60*bu husûsdan telâmîzinden çoğu bunủ işidip bu sarb sözdür • ȯnủ kim diŋleyebilir dėdiler 
JHN.6.61*ve Hazret-i ʿİsâ kendỉ de bilip ki ȯnuŋ telâmîzi bunuŋ içỉn mırıldarlar idi onlara bu size teşekkük vėrirmi dėdi 
JHN.6.62*ya nice olur kaçanki İbnü'l-İnsânı evvel olduğu yere çıkar göresiz 
JHN.6.63*ihyâ ėden rûhdur • et hîç fâʾide ėtmez • ben size söylediḡim kelâm rûh ve hayâtdır 
JHN.6.64*ammâ sizden baʿzı kimseler var ki inanmazlar zîrâ Hazret-i ʿİsâya inanmayanlar kimlerdir ve ȯŋa hıyânet ėdecek kimdir ezelden bilirdi 
JHN.6.65*ve der idi ki ȯnuŋ içỉn size dėdim ki kimse baŋa gelmeḡe kâdir olamaz eḡer ȯŋa Babamdan vėrilmediyse 
JHN.6.66*o zamândan soŋra telâmîziniŋ çoğu gėrỉ çekildiler ve artᵼk ȯnuŋla gezmezlerdi 
JHN.6.67*pes Hazret-i ʿİsâ ol onikiye siz de gidermisiŋiz dėdi 
JHN.6.68*ve Simʿun Petro ȯŋa cevâb vėrdi ki yâ rabb kime gidelim • ebedî hayâtıŋ kelâmı sendedir 
JHN.6.69*ve biz inandık hem bildik ki Hayy Allâhıŋ Oğlu Mesîh sensin 
JHN.6.70*Hazret-i ʿİsâ onlara cevâb vėrdi ki ben sizi on iki ihtiyâr ėtmedim mi yine de sizden biri şeytândır 
JHN.6.71*ve bunủ Simʿun oğlu İshârî Yûdâ içỉn söyledi zîrâ o eḡerçi on ikiden biri idi ise de ȯnủ ele vėrecek idi ∞ 
JHN.7.1*Bundan soŋra Hazret-i ʿİsâ Celîlede dolaşırdı zîrâ Yahûdâ vilâyetinde dolaşmak istemezdi çün ȯnủ Yahûdîler öldürmeḡe çalışırlardı 
JHN.7.2*bu kez Yahûdîleriŋ bayrâmı yaʿnî kamış bayrâmı yakın idi 
JHN.7.3*bu husûsdan ȯnuŋ karındaşları ȯŋa dėdiler ki göç buradan Yahûdâ vilâyetine git ki telâmîziŋ de ėtdiḡiŋ efʿâli göreler 
JHN.7.4*zîrâ iştihâr bulmak isteyen kimesne gizlice bir şeyʾ işlemez çün bunủ ėderseŋ kendỉŋi ʿâleme izhâr eyle 
JHN.7.5*zîrâ kendỉ karındaşları bile ȯŋa inanmazlardı 
JHN.7.6*ȯnuŋ içỉn Hazret-i ʿİsâ onlara dėdi ki benim zamânım dahi gelmedi ammâ siziŋ zamânıŋız dâʾimâ hâzırdır 
JHN.7.7*ʿâlem size buġz ėdemez ammâ baŋa buġz ėder zîrâ ben ol kimseye şâhidlik ėderim ki ȯnuŋ ʿamelleri beddir 
JHN.7.8*siz bayrâma çıkıŋ zîrâ ben bu bayrâma çıkmam çün benim zamânım dahi tamâm deḡildir 
JHN.7.9*onlara bu nesneleri dėdikden soŋra Celîlede kaldı 
JHN.7.10*bu kez ȯnuŋ karındaşları çıkdıkdan soŋra o zamân o da bayrâma çıkdı âşikâre deḡil ammâ güyâ ki gizlice 
JHN.7.11*pes Yahûdîler ȯnủ bayrâmda ararlar idi ve filân kandadır dėrlerdi 
JHN.7.12*ve halk arasında ȯnuŋ içỉn ʿazîm mırıldayış var idi • baʿzılar íyỉ âdamdır dėrler idi • baʿzılar yok illâ halkı ıdlâl ėder dėrler idi 
JHN.7.13*ammâ Yahûdîleriŋ korkusundan kimse ȯnuŋ husûsunda söylemez idi 
JHN.7.14*bu kez artᵼk bayrâmıŋ yarısı geçmişken Hazret-i ʿİsâ heykele çıkıp taʿlîm ėderdi 
JHN.7.15*ve Yahûdîler taʿaccüb ėdip bu kişi kitâbı öḡrenmeden iken bilir 
JHN.7.16*ȯnuŋ içỉn Hazret-i ʿİsâ onlara cevâb vėrip dėdi ki taʿlîmim benim deḡildir illâ beni göndereniŋdir 
JHN.7.17*bir kimse ȯnuŋ murâdını ėtmek isterse bu taʿlîm Allâhdanmıdır yohsa kendỉmdenmi söylerim bile 
JHN.7.18*kendỉden söyler kendỉniŋ fahri arar ammâ ȯnủ göndereniŋ fahrini arayan ol hakdır ve içinde nâ-hak yokdur 
JHN.7.19*Mûsâ size Tevrâtı vėrmedi mi yine de sizden kimse Tevrât ile ʿamel ėtmez • niçỉn beni öldürmek istersiŋiz 
JHN.7.20*cemʿiyyet cevâb vėrip dėdi ki cinnlisin • seni öldürmek kim ister 
JHN.7.21*Hazret-i ʿİsâ cevâb vėrip onlara dėdi ki ben bir iş ėtdim de hepiŋiz taʿaccüb ėtdiŋiz 
JHN.7.22*nihâyet Mûsâ size sünneti vėrdi • öyle deḡil ki Mûsâdan ola belki ecdâddandır ve siz âdamı sebt gününde sünnet ėdersiŋiz 
JHN.7.23*bir âdam sebt gününde sünnet olursa ki Mûsânıŋ Tevrâtı bozulmaya ben sebt gününde büz bütün âdamı sağaltdığım içỉn baŋa darılırsıŋız 
JHN.7.24*zâhire göre hükm ėtmeŋ illâ hakk-ı ʿadâlet eyleŋ 
JHN.7.25*bu kez Kuds-i Şerîfliler dėrlerdi ki bu ol âdam deḡilmidir ki ȯnủ öldürmeḡe ararlar 
JHN.7.26*yine de işte bî-pervâ söyler ve ȯŋa bir şeyʾ dėmezler • ʿacabâ ekâbirler tahkîk bildiler mi ki bu Mesîhdir 
JHN.7.27*biz bunuŋ nereden idiḡini biliriz ammâ Mesîh geldiḡi zamân ȯnuŋ nereden idiḡini kimse bilmeyecekdir 
JHN.7.28*ȯnuŋ içỉn Hazret-i ʿİsâ heykelde çağırıp taʿlîm ėdip dėdi ki hem beni bilirsiŋiz hem ben neredenim bilirsiŋiz ve ben kendỉmden gelmedim illâ beni gönderen hakdır ki siz ȯnủ bilmezsiŋiz 
JHN.7.29*ben ise ȯnủ bilirim zîrâ ben ȯndanım ve o beni gönderdi 
JHN.7.30*ȯnun içỉn ȯnủ tutmak isterlerdi ammâ kimse ȯŋa el salmadı zîrâ ȯnuŋ sâʿati dahi gelmedi idi 
JHN.7.31*ve cemʿiyyetden niçesi ȯŋa îmân getirdiler ve dėrlerdi ki Mesîh geldiḡi zamân bunuŋ ėtdiḡi muʿcizâtlardan ziyâde ėdebilir mi 
JHN.7.32*Ferîzzîler dahi cemʿiyyetiŋ ȯnuŋ içỉn bu nesneleri mırıldadığını işitdiler hem Ferîzzîler ve baş imâmlar ȯnủ tutmağa ʿasker gönderdiler 
JHN.7.33*ȯnuŋ içỉn Hazret-i ʿİsâ onlara dėdi ki ben dahi biraz zamân siziŋleyim • ȯndan beni irsâl ėdene gideyim 
JHN.7.34*siz beni arayasıŋız da bulmayasıŋız ve ben olduğum yere gelmeḡe kâdir deḡilsiŋiz 
JHN.7.35*ȯnuŋ içỉn Yahûdîler birbirine dėdiler idi ki bu nereye gider ki biz ȯnủ bulmayavız • ʿacabâ Yûnânîlere taʿlîm ėtmeḡe Yûnânîler arasında perîşân olanlara mı gider 
JHN.7.36*bu ne âsıl sözdür ki beni arayasız da bulmayasız ve ben olduğum yere gelmeḡe kâdir olmayasız 
JHN.7.37*ȯndan soŋ günde ki ʿîd-i ekber günü idi Hazret-i ʿİsâ durup çığırdı ve bir kimse susarsa baŋa gelsin içsin dėdi 
JHN.7.38*baŋa îmân getireniŋ kitâb dėdiḡi üzere karnından âb-ı hayât ırmakları aka 
JHN.7.39*ve bunủ Rûh içỉn söyledi ki ȯŋa îmân getirenler alacaklar idi çün Rûhü'l-Kudüs dahi gönderilmedi idi Hazret-i ʿİsâ dahi müteʿazzez olmadığı içỉn 
JHN.7.40*pes cemʿiyyetden çoğu bu sözü işidip tahkîk bu peyġamberdir dėrlerdi 
JHN.7.41*ġayrılar bu Mesîhdir dėrlerdi • ġayrılar ya Mesîh Celîleden mi gelecekdir dėrlerdi 
JHN.7.42*kitâb dėmedi mi ki Mesîh Dâvûd neslinden Dâvûd mekân tutduğu Beyt-i Lehem nâm kasabadan gelecekdir 
JHN.7.43*pes halk arasında ȯnuŋ içỉn ihtilâf düşdü idi 
JHN.7.44*onlardan baʿzısı ȯnủ tutmağa isterlerdi ammâ kimse ȯŋa el salmadı 
JHN.7.45*bu kez ʿasker baş imâmlara ve Ferîzzîlere dönüp bunlar onlara niçỉn ȯnủ getirmediŋiz dėdiler 
JHN.7.46*ʿasker cevâb ėtdiler ki hîç bunuŋ söylediḡi gibi bir âdam söylememişdir 
JHN.7.47*ȯnuŋ içỉn Ferîzzîler cevâb ėdip sizde mi ıdlâl olduŋuz dėdiler 
JHN.7.48*ekâbirlerden ya Ferîzzîlerden ȯŋa bir kimse îmân getirdi mi 
JHN.7.49*ammâ bu Tevrâtı bilmeyen cemʿiyyet melʿûndur 
JHN.7.50*onlardan biri olan Nikodemo ki ȯŋa gėcede geldi idi onlara dėdi ki 
JHN.7.51*bizim şerîʿatımız bir âdam üzerine ȯnủ diŋlemezden ve ėtdiḡini bilmezden evvel hükm ėder mi 
JHN.7.52*onlar cevâb vėrip ȯŋa dėdiler ki sen de mi Celîlîsin • tefahhus eyle ve gör ki Celîleden (53) hîç bir peyġamber kopmamışdır {
JHN.7.53*ȯndan herkes evine gitdi ∞ 
JHN.8.1*Hazret-i ʿİsâ dahi Zeytûn Dağına gitdi 
JHN.8.2*ve sabâh olup tekrâr heykele vardı ve cümle kavm ȯŋa geldi de o oturup onlara taʿlîm ėderdi 
JHN.8.3*o zamân Ferîzzîler ve kâtibler ȯŋa zinâda tutulmuş bir ʿavratı getirdiler de ȯnủ ortada durdurup 
JHN.8.4*Hazret-i ʿİsâya dėdiler ki ėy muʿallim bu ʿavrat zinâ ėderken işin üstünde bulundu 
JHN.8.5*ve Mûsâ bize Tevrâtda emr eyledi ki bu makûle kimseleri taşlanalar • sen de ne dersin 
JHN.8.6*ve bunủ ȯnủ imtihân ėtmek içỉn dėrlerdi ki ȯnủ koğlayalar ammâ Hazret-i ʿİsâ aşağa eḡilip parmak ile yerde yazdı 
JHN.8.7*ve onlar durmayıp ȯŋa suʾâl ėderken ol dahi kalkıp onlara dėdi ki sizden günâhsız olan kim ise ibtidâ o ȯŋa taş atsın 
JHN.8.8*ve tekrâr aşağa eḡilip yere yazdı 
JHN.8.9*onlar dahi bunủ işidip ve zamîrlerinden ilzâm olup birer birer kocalardan başlayıp tâ soŋrakilere varınca taşraya çıkdılar ve Hazret-i ʿİsâ yalıŋız ol orada olan ʿavrat ile bırakılmış kaldı 
JHN.8.10*Hazret-i ʿİsâ dahi kalkıp ve ʿavratdan ġayrı kimseyi görmeyip ȯŋa dėdi ki ėy ʿavrat kanı koğlayıcılarıŋ • üzeriŋe hîç kimse hükm ėtmedi mi 
JHN.8.11*ol dahi hîç kimse yâ rabb dėdi ve Hazret-i ʿİsâ ben de üzeriŋe hükm ėtmem • var şimden soŋra günâh ėtme dėdi} 
JHN.8.12*ȯndan Hazret-i ʿİsâ tekrâr onlara söyleyip dėdi ki ben ʿâlemiŋ nûruyum • baŋa uyan karaŋlıkda gezmez illâ sâhib-i nûr-ı-hayât ola 
JHN.8.13*bu husûsdan Ferîzzîler ȯŋa dėdiler ki sen kendỉŋ içỉn şehâdet ėdersin • seniŋ şehâdetiŋ hakk deḡildir 
JHN.8.14*Hazret-i ʿİsâ cevâb vėrip onlara dėdi ki eḡerçi ben kendỉm içỉn şehâdet ėdersem de şehâdetim hakkdır zîrâ ben nereden geldiḡimi ve nere{ye} gitdiḡimi {bilirim ammâ siz ne nereden geldiḡimi ne nereye gitdiḡimi} bilirsiŋiz 
JHN.8.15*siz cesediyyet üzere hükm ėdersiŋiz ammâ ben kimseye hükm ėtmem 
JHN.8.16*ve eḡer hükm ėtseydim hükmüm hakk olurdu zîrâ ben yalıŋız deḡilim illâ ben hem beni irsâl ėden Babam da bileyiz 
JHN.8.17*ve Tevrâtıŋızda dahi mastûrdur ki iki âdamıŋ şehâdeti hakdır 
JHN.8.18*ben ol kimseyim ki kendỉm içỉn şehâdet ėderim ve beni irsâl ėden Baba dahi benim içỉn şehâdet eyler 
JHN.8.19*bu kez onlar ȯŋa babaŋ kandadır dėdiler • Hazret-i ʿİsâ cevâb vėrdi ki siz ne beni ne Babamı bilirsiŋiz • eḡer beni bileydiŋiz Babamı da bilirdiŋiz 
JHN.8.20*bu sözleri Hazret-i ʿİsâ heykelde taʿlîm ėdip söyledi kim orada hazîne sandᵼğı idi ve kimse ȯnủ tutmadı zîrâ sâʿati dahi gelmedi idi 
JHN.8.21*pes Hazret-i ʿİsâ onlara dėdi ki ben giderim de siz beni arayasıŋız ve günâhıŋızda ölesiŋiz • ben gitdiḡim yere siz gelmeḡe siz kâdir deḡilsiŋiz 
JHN.8.22*bu husûsdan Yahûdîler dėrler idi ki ʿacabâ kendỉ kendỉyi öldürür mü ola çün ben gitdiḡim yere siz gelmeḡe kâdir olmazsıŋız der 
JHN.8.23*ol dahi onlara dėdi ki siz aşağadansıŋız • ben yukarᵼdanım • siz bu dünyâdansıŋız • ben bu dünyâdan deḡilim 
JHN.8.24*ȯnuŋ içỉn size günâhlarıŋızda öleceksiŋiz dėdim zîrâ eḡer ben idiḡine inanmazsaŋız günâhlarıŋızda ölesiŋiz 
JHN.8.25*pes ȯŋa sen kimsin dėdiler • Hazret-i ʿİsâ onlara dėdi ki ben size evvelden dėdiḡimi söylerim 
JHN.8.26*siziŋ içỉn söyleyeceḡim ve hükm ėdeceḡim çokdur ammâ beni irsâl ėden hakdır ve ben ȯndan neyi ki işitdimse ȯnủ dünyâya söylerim 
JHN.8.27*onlar ise bilmediler ki onlara bu nesneleri Baba içỉn söylerdi 
JHN.8.28*pes Hazret-i ʿİsâ onlara dėdi ki İbnü'l-İnsânı refʿ ėtdiḡiŋiz zamân bilesiz ki ben oyum ve kendỉmden bir şey işlemem illâ Baba bu nesneleri baŋa öḡretdiḡi gibi söylerim 
JHN.8.29*ve ki beni irsâl ėden benimledir • Baba beni yalıŋız komadı zîrâ ben dâʾimâ ȯnuŋ beḡendiḡi şeyleri işlerim 
JHN.8.30*bu nesneleri söylerken çoğu ȯŋa îmân getirdiler 
JHN.8.31*ve Hazret-i ʿİsâ kendỉye îmân getiren Yahûdîlere dėdi ki eḡer siz benim kelâmımda sâbit olursaŋız tahkîk benim şâkirdlerim olursuŋuz 
JHN.8.32*ve hakkı bilesiz hakk dahi sizi âzâdlı eyleye 
JHN.8.33*onlar ȯŋa cevâb ėtdiler ki biz İbrâhîmiŋ nesliyiz ve hîç kimseye kulluk ėtmedik • nice âzâdlı olursuŋuz dėrsin 
JHN.8.34*Hazret-i ʿİsâ onlara cevâb ėtdi hakkan hakkan size dėrim ki kim ki kim ki günâh ėderse günâhıŋ kuludur 
JHN.8.35*ve kul dâʾimâ evde durmaz • oğul dâʾimâ durur 
JHN.8.36*pes eḡer oğul sizi âzâdlı ėderse tahkîk âzâdlı olursuŋuz 
JHN.8.37*ben bilirim ki siz İbrâhîmiŋ neslisiŋiz ammâ beni öldürmeḡe çalışırsıŋız zîrâ benim kelâmım sizde sığmaz 
JHN.8.38*ben Babamıŋ yanında gördüḡü{mü} söylerim • siz dahi babaŋız yanında gördüḡüŋüzü ėdersiz 
JHN.8.39*onlar cevâb vėrip ȯŋa dėdiler ki İbrâhîm bizim babamızdır • Hazret-i ʿİsâ onlara dėdi ki eḡer siz İbrâhîmiŋ oğulları olaydıŋız İbrâhîmiŋ ʿamellerini ėderdiŋiz 
JHN.8.40*ammâ siz hâlâ ben âdamı ki size Allâh Teʿâlâdan işitdiḡim hakkı ʿarz ėderim öldürmek istersiŋiz • bunủ İbrâhîm etmedi 
JHN.8.41*siz babaŋız{ıŋ} ʿamellerini ėdersiŋiz • ȯndan onlar ȯŋa dėdiler ki biz veled-i zinâ deḡiliz • babamız var yaʿnî Allâh 
JHN.8.42*ve Hazret-i ʿİsâ onlara dėdi ki Allâh Teʿâlâ babaŋız olaydı beni severdiŋiz zîrâ ben Allâhdan çıkıp geldim çün ben kendỉmden gelmedim illâ o beni irsâl eyledi 
JHN.8.43*sözümü aŋlamazsıŋız zîrâ kelâmımı diŋlemeḡe kâdir deḡilsiŋiz 
JHN.8.44*siz babaŋız Şeytândansıŋız ve babaŋızıŋ murâdını ėtmek istersiŋiz • o evvelden kattâldır ve hakda sâbit deḡildi zîrâ ȯnuŋ içinde hakk yokdur • kaçanki yalan söyler ise kendỉ kininden söyler zîrâ o yalancı ve yalanıŋ babasıdır 
JHN.8.45*ammâ baŋa hakk söylediḡim içỉn inanmazsıŋız 
JHN.8.46*sizden baŋa günâhı kim isnâd ėder • eḡer hakk söylersem niçỉn baŋa inanmazsıŋız 
JHN.8.47*Allâhdan olan Allâhıŋ Kelâmını diŋler • ȯnuŋ içỉn siz ȯnủ diŋlemezsiŋiz zîrâ Allâhdan deḡilsiŋiz 
JHN.8.48*bu kez Yahûdîler cevâb vėrip ȯŋa dėdiler ki biz íyỉ dėmezmiyiz ki sen Samârî ve cinnlisin 
JHN.8.49*Hazret-i ʿİsâ cevâb vėrdi ki ben cinnli deḡilim illâ Babama ikrâm ėderim • siz ise baŋa ihânet ėdersiŋiz 
JHN.8.50*ammâ ben kendỉ fahrimi aramam • arayan ve hükm ėden vardır 
JHN.8.51*hakkan hakkan size dėrim ki bir kimse benim kelâmımı gözedirse ebeden ölümü görmeye 
JHN.8.52*ȯndan Yahûdîler ȯŋa dėdiler ki şimdi biliriz ki cinnîsin • İbrâhîm ve enbiyâ öldüler de sen dėrsin ki bir kimse benim kelâmımı gözedirse ebeden ölümü tatmaya 
JHN.8.53*sen babamız İbrâhîmden ekbermisin ki öldü hem enbiyâ dahi öldüler • sen kim geçinirsin 
JHN.8.54*Hazret-i ʿİsâ cevâb vėrdi eḡer ben kendỉm iftihâr ėdersem benim iftihârım bir nesne deḡildir • beni iftihâr ėden ol Babamdır ki siz Allâhımızdır dėrsiŋiz 
JHN.8.55*ve siz ȯnủ bilmediŋiz ammâ ben ȯnủ bilirim ve eḡer ben ȯnủ bilmem deyeydim siz gibi yalan söylerdim ammâ ben ȯnủ bilirim hem ȯnuŋ kelâmını gözedirim 
JHN.8.56*babaŋız İbrâhîm bu benim ibtihâc ėdip günümü görmek istedi ve ȯnủ gördü de sevindi 
JHN.8.57*pes Yahûdîler ȯŋa dėdiler ki sen dahi elli yaşıŋda deḡilsin İbrâhîmi gördüŋ 
JHN.8.58*Hazret-i ʿİsâ onlara dėdi ki hakkan hakkan size dėrim ki ben İbrâhîm doğmazdan evvelim 
JHN.8.59*bu kez onlar ȯŋa taş kaldırdılar ki üzerine atalar ammâ Hazret-i ʿİsâ gizlendi ve aralarından geçip heykelden çıkdı da böylece gitdi ∞ 
JHN.9.1*Ve geçip anadan doğma bir körü gördü 
JHN.9.2*telâmîzi dahi ȯŋa suʾâl ėdip dėdiler ki yâ muʿallim kim günâh ėtdi ki bu âdam kör doğmuşdur kendỉ mi yohsa babası ya anası mı 
JHN.9.3*Hazret-i ʿİsâ cevâb vėrdi ne kendỉsi ne babası ne anası günâh ėtdiler illâ bu ȯnuŋ içỉn oldu ki Allâhıŋ efʿâli üzerinde izhâr oluna 
JHN.9.4*beni irsâl ėdeniŋ efʿâlini gün dururken işlemek gereḡim • gėce gelir ki kimse işleyemez 
JHN.9.5*mâdemki ben dünyâdayım ben dünyânıŋ nûruyum 
JHN.9.6*bu nesneleri dėdikden soŋra yere tükürdü de tükürük ile balçık yapdı ve balçığı gözlerine suvardı 
JHN.9.7*ve ȯŋa dėdi ki var Silo havuzunda ki tercüme olunup gönderilmiş dėmek olur yaykan • ol dahi varıp yundu da gözü görüp döndü 
JHN.9.8*bu kez koŋşủlar ve ȯnủ evvel kör görenler ol oturup dilenen bu deḡilmidir dėdiler 
JHN.9.9*kimi odur kimi ȯŋa beŋzer der idi • ol dahi belî benim dėr idi 
JHN.9.10*pes ȯŋa dėdiler ki gözleriŋ nice açıldı 
JHN.9.11*ol dahi cevâb vėrip dėdi ki ʿİsâ nâm bir kimesne balçık yapıp gözlerime suvardı ve baŋa Silo havuzunda var yun dėdi • ben dahi varıp yundukdan soŋra gözüm görür oldu 
JHN.9.12*onlar dahi ȯŋa o nerededir dėdiler • o bilmem dėdi 
JHN.9.13*ȯndan onlar ol evvel kör olanı Ferîzzîlere götürdüler 
JHN.9.14*ve Hazret-i ʿİsâ balçık yapıp gözlerini açdığı zamân sebt günü idi 
JHN.9.15*pes Ferîzzîler dahi {ȯŋa dėdi ki gözleriŋ nice görür oldu dėdiler • ol dahi} onlara dėdi ki gözlerime balçık kodu ben dahi yundum gözlerim görür oldu 
JHN.9.16*bu kerre Ferîzzîlerden baʿzısı bu âdam Allâh tarafından deḡildir zîrâ sebt gününü gözetmez dėrlerdi ve baʿzısı nice kâbildir ki bir günâhkâr âdam böyle muʿcizâtlar ėdebile • bu kez aralarında mücâdele düşdü 
JHN.9.17*tekrâr ol köre dėdiler ki sen ȯnuŋ hakkına ne dersin ki saŋa gözleriŋi açdı • o peyġamberdir dėdi 
JHN.9.18*bu husûsda Yahûdîler ȯnuŋ kör idiḡine inanmadılar tâ ol gözü görür âdamıŋ babasını ve anasını çığırmayınca 
JHN.9.19*ve geldikleri zamân onlara suʾâl ėdip bu anadan doğma kör dėdiḡiŋiz siziŋ oğluŋuzmudur ya şimdi nice görür 
JHN.9.20*anası ve babası onlara cevâb vėrip dėdiler ki biz biliriz ki bu oğlumuzdur ve kör doğmuşdur 
JHN.9.21*ammâ şimdi nice görür bilmeziz • ol artᵼk yaşlıcadır ȯŋa soruŋ ki kendỉ içỉn söyleye 
JHN.9.22*babası ve anası Yahûdîleriŋ korkusundan bunủ dėdiler zîrâ artᵼk Yahûdîler bir kânûn komuşlar idi ki bir kimse ȯnủ Mesîh bilse kenîsadan menfî ola 
JHN.9.23*ȯnuŋ içỉn babası ve anası o artᵼk yaşlıcadır kendỉye soruŋ dėdiler 
JHN.9.24*pes onlar tekrâr ol evvel kör olan âdamı çığırıp ȯŋa dėdiler ki Allâh Teʿâlâya hamd ü senâ eyle • biz biliriz ki bu âdam günâhkârdır 
JHN.9.25*ol cevâb vėrip dėdi ki günâhkâr mıdır ben bilmem • bir bunủ bilirim ki ben kör idim şimdi görürüm 
JHN.9.26*onlar dahi ȯŋa tekrâr dėdiler ki saŋa ne eyledi • gözleriŋi nice açdı 
JHN.9.27*onlara cevâb ėtdi ki ben ȯnủ artᵼk size dėdim de siz ȯnủ diŋlemediŋiz • niçỉn ȯnủ tekrâr diŋlemek istersiŋiz • yohsa ȯnuŋ şâkirdleri olmak istersiŋiz 
JHN.9.28*ȯnuŋ içỉn ȯnủ söḡüp dėdiler ki sen ȯnuŋ şâkirdi ol • biz Mûsânıŋ şâkirdleriyiz 
JHN.9.29*biz biliriz ki Allâh Teʿâlâ Mûsâ ile söyledi ammâ bunủ neredendir bilmeziz 
JHN.9.30*ol âdam cevâb ėdip onlara dėdi ki hoş-bû da gerçek taʿaccüb ėdecekdir ki siz ȯnủ nereden idiḡini bilmez siz ammâ o baŋa gözleri açdı 
JHN.9.31*ve biz biliriz ki Allâh Teʿâlâ günâhkârları isticâb ėtmez ammâ bir kimse Allâh Teʿâlâya müttakî ise ve ȯnuŋ murâdını ėderse o ȯnủ isticâb eyler 
JHN.9.32*ve hîç işidilmemişdir ki bir kimse anadan doğma körüŋ gözlerini açmış ola 
JHN.9.33*eḡer bu Allâhdan olmayaydı hîç bir şey etmeḡe kâdir olmazdı 
JHN.9.34*onlar cevâb vėrip ȯŋa dėdiler ki sen büz bütün günâhlarda doğduŋ da bize taʿlîm ėdersin pes ȯnủ taşraya kovdular 
JHN.9.35*ve Hazret-i ʿİsâ işitdi ki ȯnủ taşraya kodular da ȯnủ bulup İbn-Ullâha îmân getirdiŋmi dėdi 
JHN.9.36*ol cevâb vėrip dėdi ki yâ rabb kimdir o ki ben ȯŋa îmân getirem 
JHN.9.37*ve Hazret-i ʿİsâ ȯŋa dėdi ki sen ȯnủ gördüŋ ve seniŋle söyleyen odur 
JHN.9.38*o zamân o dėdi ki ben îmân getirdim yâ rabb ve ȯŋa secde ėderim 
JHN.9.39*ȯndan Hazret-i ʿİsâ dėdi ben bu dünyâya hükm etmeḡe geldim tâ kim görmeyenler göreler ve görenler kör olalar 
JHN.9.40*ve bile olan Ferîzzîlerden baʿzısı bu nesneleri işidip ȯŋa biz de körmüyüz dėdiler 
JHN.9.41*Hazret-i ʿİsâ onlara dėdi ki eḡer siz kör olaydıŋız hîç günâhıŋız olmazdı ammâ hâlâ siz biz görürüz dėrsiŋiz ȯnuŋ içỉn günâhıŋız durur ∞ 
JHN.10.1*Hakkan hakkan size dėrim ki sürűleriŋ ağılısına kapᵼdan girmeyen illâ ġayrı yerden giren uğru ve hırsızdır 
JHN.10.2*ammâ kapᵼdan giren koyunlarıŋ çobanıdır 
JHN.10.3*kapᵼcı buŋa açar ve koyunlar ȯnuŋ âvâzını diŋlerler de ol dahi kendỉ koyunlarını ad ile çağırır ve taşraya çıkarır 
JHN.10.4*ve koyunlarını taşraya çıkardıkdan soŋra öŋlerinde gider de koyunlar ardınca giderler zîrâ âvâzını bilirler 
JHN.10.5*ammâ yabâncınıŋ ardınca gitmezler belki ondan kaçalar zîrâ yabâncılarıŋ âvâzını bilmezler 
JHN.10.6*bu temsîli onlara Hazret-i ʿİsâ söyledi ammâ onlara söylediḡi nesneler ne idi bilmezler idi 
JHN.10.7*ȯnuŋ içỉn Hazret-i ʿİsâ onlara tekrâr dėdi ki hakkan hakkan size dėrim ki koyunlarıŋ kapᵼsı benim 
JHN.10.8*cümle benden evvel gelenler uğrủlar ve hırsızlardır ammâ koyunlar onları diŋlemediler 
JHN.10.9*kapᵼ benim • bir kimse benden halâs ola ve girip çıka da otlak bula 
JHN.10.10*hırsız gelmez illâ uğurlamak ve öldürmek hem bozmak içỉn • ben ise geldim hayâtlara mâlik ve izdiyâd olalar 
JHN.10.11*ben íyỉ çobanım • íyỉ çoban kendỉ koyunları içỉn cân vėrir 
JHN.10.12*ammâ yanaşma ve çoban olmayan ki koyunlar kendỉniŋ deḡiller kurduŋ geldiḡini görüp koyunları bırağır da kaça ve kurd onları kavrar da surűyü dağıdır 
JHN.10.13*pes yanaşma kaçar zîrâ yanaşmadır ve koyunlara mukayyed deḡildir 
JHN.10.14*ben íyỉ çobanım • benimkileri bilirim • benimkiler dahi beni bilirler 
JHN.10.15*Babam beni bildiḡi ve ben Babayı bildiḡim gibi hem koyunlar içỉn cânımı vėririm 
JHN.10.16*benim ġayrı koyunlarım da var ki bu ağıldan deḡiller • onları dahi getirsem gerek ve onlar benim âvâzımı diŋleyeler de sürű bir hem çoban bir ola 
JHN.10.17*Babam beni ȯnuŋ içỉn sever ki cânımı teslîm ėderim tâ ki ȯnủ tekrâr alam 
JHN.10.18*ȯnủ benden kimse alamaz • ben kendỉm ȯnủ teslîm ėderim • ȯnủ teslîm ėtmek elimdedir ve dahi tekrâr almak elimdedir • bu emri Babamdan aldım 
JHN.10.19*bu kez tekrâr bu sözler içỉn Yahûdîler arasında mücâdele düşdü 
JHN.10.20*ve çoğu onlardan dėrler idi ki o cinnli ve dîvânedir • niçỉn ȯnủ diŋlersiŋiz 
JHN.10.21*baʿzılar dėrler idi ki bunlar cinnliniŋ sözleri deḡil • cinn körleriŋ gözlerini açmağa kâdirmidir 
JHN.10.22*ȯndan Kuds-i Şerîfde ʿîd-i teberrük oldu • kış idi 
JHN.10.23*ve Hazret-i ʿİsâ heykelde Süleymânıŋ kemerinde gezerdi 
JHN.10.24*bu kez Yahûdîler dolayını alıp ȯŋa dėdiler ki niçe bir cânımızı hayretde tutarsın • Mesîh iseŋ bize âşikâre söyle 
JHN.10.25*Hazret-i ʿİsâ onlara cevâb vėrdi ki ben size dėdim de siz inanmazsıŋız • Babamıŋ ismi ile ėtdiḡim efʿâl benim içỉn şehâdet ėderler 
JHN.10.26*ammâ siz inanmazsıŋız zîrâ size dėdiḡim gibi koyunlarımdan deḡilsiŋiz 
JHN.10.27*koyunlarım benim âvâzımı diŋlerler ve ben onları bilirim de onlar benim ardımca gelirler 
JHN.10.28*ve ben onlara ebedî hayât vėririm de hîç ebeden helâk olmayalar hem onları kimse elimden kavramaya 
JHN.10.29*onları baŋa vėren Babam hepsinden ekberdir ve onları Babamıŋ elinden kimse kavrayamaz 
JHN.10.30*ben hem Babam biriz 
JHN.10.31*ȯnuŋ içỉn Yahûdîler tekrâr taşlar kaldırdılar ki ȯnủ taşlayalar 
JHN.10.32*Hazret-i ʿİsâ onlara cevâb ėtdi ki ben size Babamdan gelip çok íyỉ ʿameller gösterdim • ʿamelleriŋ kanġısı içỉn beni taşlarsıŋız 
JHN.10.33*Yahûdîler cevâb ėdip dėdiler ki biz seni hîç bir íyỉ ʿamel içỉn taşlamazız illâ küfür içỉn zîrâ sen âdam iken kendỉŋi Allâh ėdersin 
JHN.10.34*Hazret-i ʿİsâ onlara cevâb ėtdi • Tevrâtıŋızda yazılı deḡilmidir ki ben dėdimki siz ilâhlarsıŋız 
JHN.10.35*çün ol kimselere ilâhlar dėdi ki onlara Kelâm-Ullâh vâsıl oldu ve kitâb fesh olunmaz 
JHN.10.36*siz ben Babadan mukaddes ve dünyâya mürsil olana ben İbn-Ullâhım dėdiḡim içỉn küfür söylerim diyebilirmisiŋiz 
JHN.10.37*eḡer Babamıŋ efʿâlini ėtmez isem baŋa inanmaŋ 
JHN.10.38*ammâ ėdersem baŋa inanmazsıŋız da efʿale inanıŋ tâ kim bilesiz ve inanasız ki Baba bende ve ben Babadayım 
JHN.10.39*pes onlar ȯnủ tekrâr tutmak isterlerdi ammâ o ellerinden çıkdı 
JHN.10.40*ve bir defʿa dahi Yârdeniŋ ötesine Yuhannânıŋ evvel taʿammüd ėtdiḡi yere vardı da orada durdu 
JHN.10.41*ve niçesi ȯŋa geldiler de dėrler idi ki gerçek Yuhannâ bir muʿcize ėtmedi ammâ her ne ki Yuhannâ bunuŋ hakkına dėdiyse gerçek idi 
JHN.10.42*orada ȯŋa niçesi îmân getirdiler ∞ 
JHN.11.1*Bu kez Laʿrâz nâm hasta kimesne var idi ki kız karındaşı Mariya ve Martanıŋ kasabası Beyt-i ʿAynâdan idi 
JHN.11.2*ve Mariya ol hâtûn idi ki rabbi dühn-i tîb ile yağladı ve ayaklarını kendỉ saçı ile sildi idi ve ȯnuŋ karındaşı Luʿrâz hasta idi 
JHN.11.3*pes kız karındaşları Hazret-i ʿİsâya âdam gönderdiler ki ȯŋa yâ rabb işte seniŋ sevdiḡiŋ hasta yatır 
JHN.11.4*Hazret-i ʿİsâ dahi bunủ işitdip bu hastelik ölüm içỉn deḡil illâ Allâhıŋ ʿizzeti içỉndir tâ ki İbn-Ullâh ȯnuŋla müteʿazziz ola 
JHN.11.5*ve Hazret-i ʿİsâ Martayı ve kız karındaşını hem Laʿrâzı severdi 
JHN.11.6*bu kez ȯnuŋ hastalığını işidip ol olduğu yerde iki gün dahi dururdu 
JHN.11.7*ȯndan soŋra kendỉ telâmîzine eş tekrâr Yahûdâ vilâyetine varalım dėdi 
JHN.11.8*telâmîz ȯŋa dėdiler ki yâ muʿallim dahi şimdi Yahûdîler seni taşlamağa isterlerdi de sen tekrâr oraya gidesin 
JHN.11.9*Hazret-i ʿİsâ cevâb ėtdi ki günüŋ oniki sâʿati yokmu • bir kimse gündüz gezse tekerlenmez zîrâ bu dünyânıŋ aydınlığı görür 
JHN.11.10*ammâ bir kimse gėcede gezerse tekerlenir zîrâ aydınlığı yokdur 
JHN.11.11*bu nesneleri söyledi de ondan soŋra onlara dėdi ki dostumuz Laʿrâz uyur ammâ ben varayım ȯnủ uyandırayım 
JHN.11.12*bu husûsda ȯnuŋ telâmîzi dėdiler ki yâ rabb çünki uyur halâs olur 
JHN.11.13*ve Hazret-i ʿİsâ bunủ ȯnun olümü içỉn dėdi idi • onlar ise zann ėtdiler ki uyhunuŋ uyuması içỉn söyledi idi 
JHN.11.14*pes zamân Hazret-i ʿİsâ onlara âşikâre Laʿrâz öldü dėdi 
JHN.11.15*ve siziŋ içỉn sevinirim ki onda deḡil idim tâ ki inanasıŋız ammâ eş ȯŋa gidelim 
JHN.11.16*ve Didimo dėdikleri Tomâ telâmîz yoldaşlarına dėdi ki biz de varalım ki bile ölelim 
JHN.11.17*ȯndan Hazret-i ʿİsâ gelip Laʿrâzıŋ artᵼk dört günde mezârda yatır buldu 
JHN.11.18*ve Beyt-i ʿAynâ on beş ġalve kadar Kuds-i Şerîfe yakın idi 
JHN.11.19*bu Yahûdîlerden dahi niçesi Martaya ve Mariyaya geldiler idi ki onlara karındaşı içỉn tesliyye ėderler 
JHN.11.20*pes Marta Hazret-i ʿİsânıŋ geldiḡin işidip ȯŋa karşᵼ gitdi • Mariya ise evde otururdu 
JHN.11.21*ve Mariyya Hazret-i ʿİsâya dėdi ki yâ rabb sen bunda olaydıŋ karındaşım ölmezdi 
JHN.11.22*nihâyet bilirim ki şimdi bile her neyi Allâhdan istersin saŋa vėre 
JHN.11.23*Hazret-i ʿİsâ ȯŋa dėdi ki karındaşıŋ ihyâʾ ola 
JHN.11.24*Marta ȯŋa dėdi ki bilirim ki kıyâmetde soŋ gününde ihyâ olur 
JHN.11.25*Hazret-i ʿİsâ ȯŋa dėdi ki kıyâmet ve hayât benim • baŋa îmân getiren eḡerçi o öldüyse de hayydir 
JHN.11.26*ve her kim hayy ise ve baŋa îmân getirir ise hîç ebeden ölmeye • buŋa inanırmısın 
JHN.11.27*o ȯŋa belî yâ rabb dėdi • ben inanırım ki sen Mesîh ve İbn-Ullâhsın ki dünyâya gelecek idi 
JHN.11.28*ve bunủ dėdikden soŋra gitdi de kız karındaşı Mariyayı tenhâya çığırıp muʿallim bundadır • seni çağırır dėdi 
JHN.11.29*ol dahi bunủ işitdiḡi gibi teziyye kalkdı da ȯŋa geldi 
JHN.11.30*bu kez Hazret-i ʿİsâ dahi kasabaya vâsıl olmadı idi illâ ol yerde idi ki orada ȯnủ Marta karşᵼladı idi 
JHN.11.31*bu kez Mariya ile evde olan ve ȯŋa tesellî vėren Yahûdîler görüp ki Mariya ʿacele ile kalkıp taşra çıkdı ardınca mezâra gitdi ki ağlaya dėdiler 
JHN.11.32*pes Mariya Hazret-i ʿİsânıŋ olduğu yere geldiḡi gibi ȯnủ görüp ayağına düşdü ve yâ rabb sen bunda olaydıŋ karındaşım ölmezdi dėdi 
JHN.11.33*Hazret-i ʿİsâ dahi görüp ki o hem bile gelen Yahûdîler ağlarlar idi rûhunda tenehhüd eyledi hem kendỉye ıztırâb vėrdi 
JHN.11.34*ve siz ȯnủ nereye koduŋuz dėdi • onlar dahi gel yâ rabb bak dėdiler 
JHN.11.35*bu kez Hazret-i ʿİsâ göz yaşını dökerdi 
JHN.11.36*bu husûsda Yahûdîler işte bak ȯnủ nekadar severdi dėdiler 
JHN.11.37*ammâ onlardan baʿzısı dėdiler ki şu köre gözleri açan kimesne o kadar ėtmeḡe kâdir deḡilmi idi ki bu kişi ölmemiş ola 
JHN.11.38*bu kez Hazret-i ʿİsâ kendỉ kendỉde tenehüdd ėderek mezâra geldi ve bu bir mağâra idi de üzerine bir taş konuldu idi 
JHN.11.39*Hazret-i ʿİsâ dahi taşı kaldırıŋ dėdi ammâ öleniŋ kız karındaşı Marta yâ rabb o artᵼk kokar dėdi zîrâ dört günden beri yatır 
JHN.11.40*Hazret-i ʿİsâ ȯŋa dėdi ki ben saŋa dėmedim mi ki eḡer inanırsan Allâh Teʿâlânıŋ ʿizzetini göresin 
JHN.11.41*pes onlar meyitiŋ yatdığı yeriniŋ taşını kaldırdılar • Hazret-i ʿİsâ dahi gözlerini yukarı kaldırıp yâ Baba sen beni isticâb ėtdiḡin içỉn saŋa şükr ėderim 
JHN.11.42*ve ben bilirim ki sen dâʾimâ beni isticâb ėdersin ammâ ben bunủ bu hâzır cemʿiyyet içỉn söyledim ki sen beni irsâl ėtdiḡiŋe inanalar 
JHN.11.43*ve bunủ dėdikden soŋra ʿazîm âvâzıyla çağırıp yâ Laʿzâr çık taşraya dėdi 
JHN.11.44*meyit dahi elleri ve ayakları kundaklanmış ve yüzü makrame ile sarılmış iken çıkdı da Hazret-i ʿİsâ ȯnủ çözüŋ ve salıvėriŋ dėdi 
JHN.11.45*bu husûsdan Mariyaya gelen Yahûdîleriŋ çoğu Hazret-i ʿİsânıŋ cümle ėtdiḡi nesnelerini görüp ȯŋa îmân getirdiler 
JHN.11.46*lakin onlardan baʿzısı Ferîzzîlere varıp onlara Hazret-i ʿİsânıŋ ėtdiḡi şeylerini söylediler 
JHN.11.47*bunuŋ içỉn baş imâmlar ve Ferîzzîler cemʿiyyet ėdip ve ne işleyelim • bu âdam çok muʿcizât eyler dėdiler 
JHN.11.48*biz bunủ böyle kosak hepisi ȯŋa îmân getirir ve Romalılar geleler de yerimizi ve milletimizi harâb ėdeler 
JHN.11.49*ve onlardan birisi Kayânel nâm kimesne ki ol yıl baş imâm idi onlara siziŋ hîç haberiŋiz yokdur dėdi 
JHN.11.50*ve teʾemmül ėtmezsiŋiz ki bize fâʾide olduğunu ki kavm içỉn bir âdam ölüp de bütün ümmet helâk olmaya 
JHN.11.51*ve o bunủ kendỉ kendỉden söylemedi illâ ol yılda baş imâm olmaġla inbâʾ ėtdi ki Hazret-i ʿİsâ milletimiz içỉn ölecek idi 
JHN.11.52*ve yalıŋız ol millet içỉn deḡil belki Allâhıŋ perîşân olan oğulları bir yere cemʿ ėtmek içỉn de ölecek idi 
JHN.11.53*pes ol günden beri ȯnủ öldürmek içỉn teşâvür ėtdiler 
JHN.11.54*bu husûsdan Hazret-i ʿİsâ artᵼk Yahûdîler arasında âşikâre gezmezdi illâ oradan beriyyeye yakın nâhiyyeye Efraʾim nâm bir şehre gitdi de orada kendỉ telâmîzi ile oturdu 
JHN.11.55*bu kez Yahûdîleriŋ fesih bayrâmı yakın idi ve ol nâhiyyeden çoğu tathîr içỉn fesih bayrâmından evvel Kuds-i Şerîfe çıkdılar 
JHN.11.56*pes Hazret-i ʿİsâʾyı ararlar idi ve heykelde iken birbirine dėrler idi ki ne dėrsiŋiz ki bayrâma gelir mi ola 
JHN.11.57*ȯndan baş imâmlar ve Ferîzzîler sipâriş ėdip ki bir kimse nerede olduğunu bilirse bildire de ȯnủ tutalar ∞ 
JHN.12.1*Bu kez Hazret-i ʿİsâ fesih bayrâmıŋ altı gününden evvel Beyt-i ʿAynâya geldi • orada ol ölmüş Laʿzâr var idi ki ȯnủ ölülerden ikâmet ihyâʾ eyledi idi 
JHN.12.2*ve orada ȯŋa bir ziyâfet ėtdiler de Marta hizmet ėderdi ve Laʿzâr ȯnuŋla sofrada olanlardan biri idi 
JHN.12.3*Mariya ise bir vakıyye kıymetli sâf nârdîn dühn-i tîbden alıp Hazret-i ʿİsânıŋ ayaklarına sürdü ve onları saçları ile sildi de ev dühnüŋ râyihası ile doldu 
JHN.12.4*bu husûsdan telâmîzinden biri yaʿnî Simʿun oğlu İshârî Yûdâ ki ȯnủ ele vėrecek idi dėdi ki 
JHN.12.5*niçỉn bu dühn üçyüz dînâra satılıp akçesi fukarâya vėrilmedi 
JHN.12.6*ve bunủ ȯnuŋ içỉn dėmedi ki fukarâyı kayırır illâ ȯnuŋ içỉn ki hırsız idi ve kesedâr olmağla içine ne konulur idi ise taşır idi 
JHN.12.7*pes ȯnủ Hazret-i ʿİsâ koyuvėr dėdi • o bunủ benim cenâzem içỉn sakladı 
JHN.12.8*zîrâ fukarâ dâʾimâ siziŋle olur ammâ ben dâʾimâ siziŋle olamam 
JHN.12.9*ve Yahûdîleriŋ çok kimseler bildiler ki o orada idi de yalıŋız ʿİsâyı deḡil illâ ölülerden ihyâʾ ėtdiḡi Laʿzârı da görmeḡe geldiler 
JHN.12.10*ve baş imâmlar Laʿzârı öldürmeḡe müşâvere ėtdiler idi 
JHN.12.11*zîrâ ȯnuŋ sebebi ile niçe Yahûdîler gelip Hazret-i ʿİsâya îmân getirirlerdi 
JHN.12.12*ertesi gün bir ʿazîm cemʿiyyet ki bayrâma geldi idi Hazret-i ʿİsânıŋ Kuds-i Şerîfe geleceḡini işidip 
JHN.12.13*hurmâ dallarını alıp karşᵼsına çıkdılar da çağırıp Osanna Rabbiŋ ismi ile gelen İsrâʾîl pâdişâhısı mütebârek olsun dėrlerdi 
JHN.12.14*ve Hazret-i ʿİsâ bir eşekciḡi bulup üstüne bindi nice ki yazılmışdır 
JHN.12.15*korkma yâ Sayyon kızı işte pâdişâhıŋ bir eşek kuduğuna binmiş geliyor 
JHN.12.16*ve ȯnuŋ telâmîzi evvel bu neslerleri aŋlamadılar idi ammâ Hazret-i ʿİsâ müteʿazziz olduğu zamân hâtırlarına geldi ki bu nesneleri ȯnuŋ hakkında yazılmış idi ve onlar dahi ȯŋa bu şeyleri ėtdiler idi 
JHN.12.17*pes bile olan cemʿiyyetler mezârdan Laʿzârı çıkardığına ve ȯnủ ölülerden ihyâʾ ėtdiḡine şehâdet ėderlerdi 
JHN.12.18*ȯnuŋ içỉn cemʿiyyet dahi karşᵼsına geldi zîrâ bu muʿcizeyi ėtdiḡini işitdiler idi 
JHN.12.19*bu husûsda Ferîzzîler birbirine dėdiler ki görürmüsüŋüz ki hîç bir fâʾide ėtmeziz • işte dünyâ ȯŋa uydu 
JHN.12.20*bu kez bayrâmda secde ėtmeḡe çıkanlardan baʿzı Yûnânîler varidi 
JHN.12.21*pes bunlar Beyt-i Saydâ nâm Celîle şehrinden olan Filipoya yanaşdılar ve ȯŋa yalvarıp efendi biz Hazret-i ʿİsâʾyı görmeḡe isterdik dėdiler 
JHN.12.22*bunủ Filipo gelip Ândriyaya söyledi • ȯndan Ândriya hem Filipo Hazret-i ʿİsâya söylediler 
JHN.12.23*Hazret-i ʿİsâ dahi onlara cevâb vėrip dėdi ki İbnü'l-İnsân müteʿazziz olacağınıŋ sâʿati geldi 
JHN.12.24*hakkan hakkan ben size dėrim ki eḡer buğday dânesi yere düşüp ölmezse yalıŋız kalır ammâ eḡer ölürse çok mahsûl getirir 
JHN.12.25*cânını seven ȯnủ helâk eyleye ve bu dünyâda cânını sevmeyen ȯnủ ebedî saklaya 
JHN.12.26*bir kimse baŋa hizmet ėderse baŋa uysun ve ben nerede olursam hizmetkârım da orada ola hem bir kimse baŋa hizmet ėderse Baba ȯŋa riʿâyet eyleye 
JHN.12.27*şimdi cânım ıztırâb çeker ya ne diyeyim • Baba beni bu sâʿatden kurtar • ammâ ben bunuŋ içỉn bu sâʿatde geldim 
JHN.12.28*ėy Baba ismiŋi taʿzîz eyle • o zamân gökden bir âvâz gelip hem taʿzîz ėtdim hem dahi taʿzîz ėdeyim dėdi 
JHN.12.29*bu kez hâzır olan ol âvâzı işidip cemʿiyyet gök gürledi dėr idi • ġayrılar ise ȯŋa melek söyledi dėrler idi 
JHN.12.30*Hazret-i ʿİsâ dahi cevâb vėrip bu âvâz benim içỉn olmadı illâ siziŋ içỉn oldu dėdi 
JHN.12.31*bu dünyânıŋ dînüneti el-ândır • bu dünyânıŋ sultânı taşraya kovula 
JHN.12.32*ve ben yerden kaldırıldığım zamân hepsini yanıma çekeyim 
JHN.12.33*pes o bunủ ne ölüm ile öleceḡini beyân ėdip dėr idi 
JHN.12.34*cemʿiyyet ȯŋa cevâb ėtdi ki biz Mesîhiŋ ebeden bâkî olacağını Tevrâtdan işitdik • nice dėrsin ki İbnü'l-İnsân yukarᵼya kaldırılacakdır • bu İbnü'l-İnsân kimdir 
JHN.12.35*ȯndan Hazret-i ʿİsâ onlara dėdi ki dahi biraz nûr siziŋledir • nûruŋuz var iken geziŋ ki sizi zulümât tutmaya zîrâ zulümâtda gezen nereye gideceḡi bilmez 
JHN.12.36*nûruŋuz var iken nûra îmân getiriŋ ki nûruŋ evlâdı olasız • bu nesneleri Hazret-i ʿİsâ söyledi • ȯndan gitdi de onlardan saklandı 
JHN.12.37*ve eḡerçi öŋlerinde bu kadar muʿcizât ėtdiyse ȯŋa îmân getirmediler 
JHN.12.38*tâ kim Esâʿiyâ Peyġamberiŋ söylediḡi sözü itmâm ola yaʿnî yâ Rabb bizim kelâmımıza kim inandı ve Rabbiŋ bâzûsu kime keşf oldu 
JHN.12.39*ȯnuŋ içỉn inanmağa kâdir deḡillerdi zîrâ Esâʿiyâ dahi dėdi ki 
JHN.12.40*o onlarıŋ gözlerini aʿmâ ve kalblerini mukassî eyledi tâ kim gözleriyle görmeyeler ve kalbleri ile aŋlamayıp rücuʿ ėtmeyeler de ben onlara şifâ vėrmeyem 
JHN.12.41*bu nesneleri İşâʿiyâ ȯnuŋ ʿizzetini gördüḡü hem ȯnuŋ içỉn söylediḡi zamân dėdi 
JHN.12.42*nihâyet eşrâfdan dahi çoğu ȯŋa îmân getirdiler ammâ Ferîzzîleriŋ korkusundan ȯnủ ikrâr ėtmezlerdi tâ ki kenîsadan manʿî olmayalar 
JHN.12.43*zîrâ âdamlarıŋ ʿizzeti Allâhıŋ ʿizzetinden artᵼk severlerdi 
JHN.12.44*bu kez Hazret-i ʿİsâ çağırıp baŋa îmân getiren baŋa îmân getirmez illâ beni irsâl ėdene îmân getirir dėdi 
JHN.12.45*ve beni gören beni irsâl ėdeni görür 
JHN.12.46*ben ki nûruyum dünyâya geldim tâ ki baŋa îmân getiren zulümâtda kalmaya 
JHN.12.47*ve bir kimse kelâmımı işidip îmân getirmez ise ben ȯŋa hükm ėtmem çün ben dünyâya hükm ėtmeḡe gelmedim illâ dünyâyı halâs ėtmeḡe geldim 
JHN.12.48*beni tahkîr ėdene ve kelâmımı kabûl ėtmeyene hükm ėder var • söylediḡim kelâm soŋ gününde ȯŋa hükm ėdecekdir 
JHN.12.49*zîrâ ben kendỉmden söylemedim illâ beni irsâl ėden Baba oldur ki baŋa ne diyeceḡimi ve ne söyleyeceḡimi ısmarlamışdır 
JHN.12.50*ve ben bilirim ki ȯnuŋ emri ebedî hayâtdır pes söylediḡim nesneleri Baba baŋa dėdiḡi gibi söylerem ∞ 
JHN.13.1*Bu kez fesih bayrâmından evvel Hazret-i ʿİsâ bu dünyâdan Babaya intikâl ėtmek içỉn sâʿatiniŋ geldiḡini bilip dünyâda olan kendỉkilerini sever iken tâ âhire dek sevdi 
JHN.13.2*ve ahşâm mancasın bitirip çün artᵼk Seytân ȯnủ ele vėrmeḡe Semʿân oğlu İshârî Yûdânıŋ kalbine ilkâ ėtdi idi 
JHN.13.3*Hazret-i ʿİsâ bilip ki Baba ȯŋa her şeyʾi eline vėrdi ve ki ol Allâhdan çıkmış iken Allâha gider diye 
JHN.13.4*ahşâm mancasından kalkıp esbâbın çıkardı da bir peşkîr alıp kuşandı 
JHN.13.5*ȯndan leḡene su alıp telâmîziŋ ayaklarını yumağa ve kuşandığı peşkîr ile kurutmaḡa başladı 
JHN.13.6*pes Simʿun Petroya geldi de o ȯŋa yâ rabb ayaklarımı yaykarmısın dėdi 
JHN.13.7*Hazret-i ʿİsâ cevâb vėrip ȯŋa dėdi ki sen ėtdiḡimi şimdi bilmezsin ammâ soŋra bilesin 
JHN.13.8*Petro ȯŋa dėdi ki âslâ ayaklarımı yaykamayasın • Hazret-i ʿİsâ da ȯŋa dėdi ki eḡer ben seni yaykamazsam ki benim ile hîç hisseŋ olmaya 
JHN.13.9*Simʿun Petro ȯŋa dėdi ki yâ rabb yalıŋız ayaklarımı deḡil ellerimi başımı bile yayka 
JHN.13.10*Hazret-i ʿİsâ ȯŋa dėdi ki yunmuşa ayaklarından ġayrıyı yaykamak gerekmez çün bütün pâkdir • siz dahi pâksiŋiz ammâ hep deḡil 
JHN.13.11*zîrâ ȯnủ ele vėreni bilirdi • ȯŋun içỉn hepiŋiz pâk deḡil siz dėdi 
JHN.13.12*pes onlarıŋ ayaklarını yaykadıkdan soŋra esbâbını aldı da tekrâr sofraya oturup onlara ben size neyledim bilirmisiŋiz dėdi 
JHN.13.13*siz baŋa muʿallim ve rabb dėrsiŋiz ve íyỉ dėrsiŋiz zîrâ ben oyum 
JHN.13.14*pes çün ben ki rabb ve muʿallimim ayaklarıŋızı yaykadım siz dahi birbiriŋiziŋ ayaklarıŋızı yaykamak gereksiz 
JHN.13.15*zîrâ ben size kıdvet oldum tâ ki ben ėtdiḡim gibi siz dahi ėdesiz 
JHN.13.16*hakkan hakkan size dėrim ki hizmetkâr efendisinden büyük deḡil hem gönderilmiş ȯnủ gönderenden ʿazîm deḡil 
JHN.13.17*eḡer bu nesneleri bilip onları ėderseŋiz ne mutlu size 
JHN.13.18*hepiŋiz içỉn dėmem • ben ihtiyâr ėtdiklerimi bilirim ammâ bu kitâbet itmâm olunmak gerekdir yaʿnî benim ile etmek yeyen üzerime topuğunu kaldırdı 
JHN.13.19*şimdiden dahi vâkiʿ olmazdan evvel size dėrim ki vâkiʿ olduğu zamân ben O idiḡime inanasız 
JHN.13.20*hakkan hakkan size dėrim ki ben bir kimseyi gönderirsem ȯnủ kabûl ėden beni kabûl ėtmiş olur ve beni kabûl ėden beni irsâl ėdeni kabûl ėder 
JHN.13.21*Hazret-i ʿİsâ bu nesneleri dėdikden soŋra rûhda muztarib oldu ve şehâdet ėdip dėdi ki hakkan hakkan size dėrim ki sizden biri beni ele vėre 
JHN.13.22*bu husûsdan telâmîz kimi içỉn söyler diyẻ şübhede olup birbirine bakdılar 
JHN.13.23*ve telâmîzinden biri Hazret-i ʿİsânıŋ sevgỉlisi olmağla dizinde yatır idi 
JHN.13.24*pes Simʿun Petro ȯŋa işâret ėtdi ki ol dėdiḡi kimdir diyẻ suʾâl eyleye 
JHN.13.25*ol dahi Hazret-i ʿİsânıŋ göḡüsüne eḡilip ȯŋa yâ rabb kimdir dėdi 
JHN.13.26*Hazret-i ʿİsâ cevâb vėrip kime lokma batırdıkdan soŋra vėrirsem odur ve lokma batırıp ȯnủ Semʿan oğlu İshârî Yûdâya vėrdi 
JHN.13.27*ve ol lokmadan soŋra Seytân ȯnuŋ içine girdi • bunuŋ içỉn Hazret-i ʿİsâ ȯŋa ne ėdeceksin tîz eyle dėdi 
JHN.13.28*ammâ sofrada olanlardan hîç kimse ȯŋa bunủ ne içỉn söylediḡini aŋlamadı 
JHN.13.29*zîrâ baʿzısı zann ėderler idi ki Yûdâ kėsedâr olmağla Hazret-i ʿİsâ ȯŋa bize bayrâm içỉn lâzım olan nesneleri satᵼn al ya fakîrlere bir şeyceḡiz vėr demiş idi 
JHN.13.30*pes o lokmayı alıp teziyye çıkdı • bu kez gėce idi 
JHN.13.31*ve çıkdığı zamân Hazret-i ʿİsâ dėdi ki İbnü'l-İnsân şimdi müteʿazzizdir hem Allâh Teʿâlâ dahi ȯnuŋ ile müteʿazziz oldu 
JHN.13.32*ve çün Allâh Teʿâlâ ȯnuŋla müteʿazziz oldu ol dahi kezalik ȯnủ kendỉsinde taʿzîz eyleye • ʿan-karîb taʿzîz eyleye 
JHN.13.33*ėy oğlancıklarım ben dahi biraz zamâna dek siziŋleyim • siz beni arayasıŋız ammâ Yahûdîlere dėdiḡim gibi ki ben vardığım yere siz gelmeḡe kâdir deḡilsiŋiz • böyle dahi hâlâ size dėrim 
JHN.13.34*ben size bir yeŋi vasiyyet ėderim ki birbiriŋizi sevesiz • ben sizi sevdiḡim gibi siz dahi birbiriŋizi sevesiz 
JHN.13.35*ve hepsi bundan bileler ki siz benim telâmîzimsiŋiz eḡer birbiriŋize muhabbetiŋiz olursa 
JHN.13.36*Simʿun Petro ȯŋa nereye gidersin yâ rabb dėdi • Hazret-i ʿİsâ ȯŋa cevâb vėrdi ki ben vardığım yere sen hâlâ gelemezsiz ammâ soŋra ardımca gelesiz 
JHN.13.37*Petro ȯŋa dėdi ki yâ rabb niçỉn hâlâ ardıŋca gelemem • ben seniŋ içỉn cânımı vėreyim 
JHN.13.38*Hazret-i ʿİsâ ȯŋa cevâb vėrdi ki sen benim içỉn cânıŋı vėresin • hakkan hakkan saŋa dėrim ki sen beni üç kerre inkâr ėtmeyince huros ötmez ∞ 
JHN.14.1*Kalbiŋiz muztarib olmasın • siz Allâha îmân getirdiŋiz • baŋa da îmân getiriŋ 
JHN.14.2*Babamıŋ evinde çok odalar var yohsa size dėr idim ki ben size yer hâzırlamağa giderim 
JHN.14.3*ve ben varıp yer hâzırladığımdan soŋra tekrâr geleyim de sizi yanıma alayım tâ ki ben olduğum yerde siz dahi olasız 
JHN.14.4*siz nereye vardığımı bilirsiŋiz hem yolu da bilirsiŋiz 
JHN.14.5*Tomâ ȯŋa dėdi ki yâ rabb biz nereye gideceḡiŋi bilmeziz ya yolu nice bilelim 
JHN.14.6*Hazret-i ʿİsâ ȯŋa dėdi ki tarîk hakk ve hayât benim • Babaya kimse gelmez illâ benim vâsıtalıḡım ile 
JHN.14.7*eḡer siz beni bilmiş olaydıŋız Babamı da bilirdiŋiz ve hâlâ artᵼk ȯnủ bilirsiŋiz hem ȯnủ gördüŋüz 
JHN.14.8*Filipo ȯŋa dėdi ki yâ rabb bize Babayı göster de yeter 
JHN.14.9*Hazret-i ʿİsâ ȯŋa dėdi ki yâ Filipo bunca zamândır ben siziŋleyim de beni bilmediŋ • beni kim ki gördüyse Babayı gördü ya nice Babayı bize göster dėrsin 
JHN.14.10*inanmazmısın ki ben Babamdayım Baba dahi bendedir • ben size söylediḡim sözleri kendỉmden söylemem • ʿamelleri kılan bende olan Babadır 
JHN.14.11*baŋa inanıŋ ki ben Babadayım • Baba dahi bendedir yok ise baŋa ol efʿâl içỉn inanıŋ 
JHN.14.12*hakkan hakkan ben size dėrim ki baŋa îmân getiren kişi ol dahi ėtdiḡim efʿâli işleye belki bunlardan dahi büyükleri eyleye zîrâ ben Babaya giderim 
JHN.14.13*ve her neyi ki benim ismim ile dilediḡiŋiz ise size ėdeyim tâ ki Baba Oğulda müteʿazziz ola 
JHN.14.14*eḡer siz benim ismim ile bir şeyʾi dilerseŋiz ėdeyim 
JHN.14.15*eḡer beni severseŋiz emirlerimi gözediŋ 
JHN.14.16*ve ben Babama yalvarayım da o size bir ġayrı mütesellî vėre ki dâʾimâ siziŋle ola 
JHN.14.17*yaʿnî şul Rûhü'l-Hakkı ki dünyâ ȯnủ kabûl ėdemez zîrâ ȯnủ görmez ve bilmez ammâ siz ȯnủ bilirsiŋiz çün yanıŋızda ve içiŋizde olacakdır 
JHN.14.18*ben sizi öksüz komam • ben size yine döneyim 
JHN.14.19*bir azacık zamândan soŋra dünyâ beni artᵼk görmeye ammâ siz beni göresiz • zîrâ ben hayyim hem siz dahi haysiŋiz 
JHN.14.20*ol günde siz bilesiz ki ben Babamdayım ve siz dahi bendesiŋiz hem ben dahi sizdeyim 
JHN.14.21*benim emirlerimi tutan ve gözeden beni seven odur ve beni seven Babamıŋ sevgỉlisi ola hem ben dahi ȯnủ seveyim ve ȯŋa kendỉmi izhâr ėdeyim 
JHN.14.22*Yûdâ ammâ İshârî deḡil ȯŋa dėdi ki yâ rabb ne dėmekdir ki sen kendỉŋi bize izhâr ėdesin ve dünyâya ėtmezsin 
JHN.14.23*Hazret-i ʿİsâ cevâb vėrip ȯŋa dėdi ki eḡer bir kimse beni severse benim kelâmımı gözede de Babam ȯnủ seve ve biz dahi ȯŋa gelip yanında kalacağız 
JHN.14.24*beni sevmeyen kelâmımı gözetmez ve işitdiḡiŋiz kelâm benim deḡil illâ beni irsâl ėden Babamıŋdır 
JHN.14.25*ben size yanıŋızda iken bu nesneleri söyledim 
JHN.14.26*ammâ mezkûr tesellî yaʿnî ol Rûhü'l-Kudüs ki Babam ȯnủ benim ismim ile gönderecekdir o size her şeyʾi öḡrede ve söylediḡim nesneleri hâtırıŋıza getire 
JHN.14.27*ben size selâm alıkorum • ben size selâmımı vėririm lakin ben ȯnủ size dünyâ vėrir gibi vėrmem ki kalbiŋiz muztarib olmasın hem korkmasın 
JHN.14.28*size söylediḡimi işitdiŋiz ki ben giderim de size döneyim • eḡer siz beni sevdiŋiz tahkîk dėdiḡimden sevinirdiŋiz • ben Babaya giderim zîrâ Baba benden ekberdir 
JHN.14.29*ve hâlâ ben bunủ size vâkiʿ olmadın söyledim tâ ki vâkiʿ olduğu zamân inanasız 
JHN.14.30*ben artᵼk siziŋle çok söyleşmem zîrâ bu dünyânıŋ sultânı geliyor ammâ bende ȯnuŋ hîç ʿalâkası yokdur 
JHN.14.31*illâ bu ȯnuŋ içỉndir ki dünyâ ben Babayı sevdiḡimi ve Baba baŋa ısmarladığı gibi ėtdiḡimi bile • kalkıŋ buradan gidelim ∞ 
JHN.15.1*Ben hakk asmayım ve Babam bâğbândır 
JHN.15.2*o bende yemiş getirmeyen çubuğu kaldırır ammâ her yemiş getiren çubuğu ayırtlar ki ziyâde yemiş getire 
JHN.15.3*artᵼk siz ben size söylediḡim kelâm ile pâksiŋiz 
JHN.15.4*bende duruŋ ben dahi sizde durayım nice ki çubuk kendỉ kendỉden asmada durmayıp yemiş vėrmez ise böyle dahi siz bende durmayıp yemiş vėrmeyesiz 
JHN.15.5*asma benim • çubuklar sizsiŋiz • kim ki bende durursa ve ben onda durursam o çubuk yemiş getire zîrâ bensiz bir şeyʾe kâdir olmazsıŋız 
JHN.15.6*bir kimse bende durmazsa taşraya budama gibi atılıp kuruya • ȯndan ol budamalar devşirilip ve âteşe bırağılıp yanalar 
JHN.15.7*eḡer siz bende durursaŋız ve kelimâtım sizde durursa siz her ne isteyesiŋiz taleb ėdesiz de size vėrile 
JHN.15.8*Babam bunuŋla müteʿazziz ola ki çok yemiş getiresiz de bu vechile telâmîzim olasıŋız 
JHN.15.9*Babam beni sevdiḡi gibi ben dahi sizi sevdim • benim muhabbetimde duruŋ 
JHN.15.10*eḡer emirlerimi gözedirseŋiz benim muhabbetimde duruŋ nice ki ben dahi Babamıŋ emirlerini gözedip ȯnuŋ muhabbetinde dururum 
JHN.15.11*bu nesneleri size söyledim ki sürurum sizde durup ferahıŋız tamâm ola 
JHN.15.12*emrim budur ki birbiriŋizi sevesiŋiz nite ki ben sizi sevdim ise 
JHN.15.13*kimseniŋ bundan büyük muhabbeti yokdur yaʿnî cânını dostlar içỉn fidâ ėtmekden 
JHN.15.14*siz benim dostlarım olursuŋuz eḡer cümle ben size emr ėtdiḡim şeyleri ėderseŋiz 
JHN.15.15*ben size artᵼk kullar dėmem zîrâ kul efendiniŋ ėtdiḡini bilmez illâ size dost dėdim çün ben size Babamdan işitdiḡimi bildirdim 
JHN.15.16*siz beni ihtiyâr ėtmediŋiz illâ ben sizi ihtiyâr eyledim ve sizi nasb ėtdim ki varıp yemiş getiresiz de yemişiŋiz bâkî ola tâ her neyi ki benim ismim ile Babadan dilesiz ȯnủ size vėre 
JHN.15.17*ben size bu nesneleri emr ėderim ki birbiriŋizi sevesiz 
JHN.15.18*eḡer dünyâ sizi sevmezse biliŋ ki beni sizden evvel sevmedi 
JHN.15.19*eḡer siz dünyevî oladıŋız dünyâ kendỉkiyi severdi ammâ çün siz dünyevî deḡilsiŋiz belki ben sizi dünyâdan ihtiyâr eyledim • bu husûsdan dünyâ sizi sevmez 
JHN.15.20*size söylediḡim kelimât hâtırıŋızda olsun ki hizmetkâr ağasından ziyâde deḡildir • çün beni ıtrâd ėtdiler ise sizi de ıtrâd ėdeler • eḡer benim kelimâtımı gözetdiler ise siziŋ de gözedeler 
JHN.15.21*ammâ bu cümle nesneleri size benim ismim içỉn ėdeler beni irsâl ėdeni bilmedikleri içỉn 
JHN.15.22*eḡer ben gelmemiş ve onlara söylememiş olaydım hîç günâhları olmazdı ammâ hâlâ günâhlarınıŋ ʿözrü yokdur 
JHN.15.23*beni sevmeyen Babamı da sevmez 
JHN.15.24*eḡer ben aralarında ġayrı kimseniŋ ėtmediḡi efʿâli ėtmemiş olaydım hîç günâhları olmazdı ammâ hâlâ onları gördüler de beni hem Babamı sevmediler 
JHN.15.25*bu ȯnuŋ içỉndir ki onlarıŋ Tevrâtında yazılan kelâm itmâm ola yaʿnî beni bilâ-sebeb sevmediler der 
JHN.15.26*lakin Babadan göndereceḡim mütesellî ki Rûhü'l-Hakkdır ve Babadan sâdır olmuşdur geldiḡi zamân benim içỉn şehâdet eyleye 
JHN.15.27*ve siz dahi şehâdet ėdesiŋiz çün siz ibtidâdan benim ilesiŋiz ∞ 
JHN.16.1*Ben size bu nesneleri ȯnuŋ içỉn söyledim ki şek getirmeyesiz 
JHN.16.2*sizi kenîsalardan nefy ėdeceklerdir belki sâʿat gelir ki her kim sizi öldürürse Allâha hizmet yanaşdırdım diyẻ zann eyleye 
JHN.16.3*Babayı hem beni bilmedikleri içỉn size bu nesneleri ėdeceklerdir 
JHN.16.4*ben size bu nesneleri söyledim tâ kim ol sâʿat geldiḡi zamân onları size söylediḡim hâtırıŋızda ola ve size evvelce bu nesneleri söylemedim çün ben siziŋle idim 
JHN.16.5*ammâ hâlâ beni irsâl ėdene giderim de sizden kimse baŋa nereye gidersin diyẻ sormaz 
JHN.16.6*belki ben size bu nesneleri dėdiḡim içỉn ġam ve kasâvet kalbiŋizi doldurdu 
JHN.16.7*ben ise size hakkı söylerim • benim gitdiḡim size nâfiʿdir zîrâ eḡer ben gitmezsem mütesellî size gelmeye ve eḡer gidersem ben ȯnủ size göndereyim 
JHN.16.8*ol dahi geldiḡi zamân dünyâyı günâh ve birr ve hükm içỉn ilzâm eyleye 
JHN.16.9*günâh içỉn zîrâ baŋa îmân getirmezler 
JHN.16.10*birr ü takvâ içỉn zîrâ ben Babama giderim de siz beni artᵼk görmeyesiz 
JHN.16.11*ve hükm içỉn zîrâ bu dünyânıŋ sultânı artᵼk müdân olmuştur 
JHN.16.12*size dahi söyleyeceḡim çokdur ammâ siz hâlâ onları götürmeye kâdir deḡilsiŋiz 
JHN.16.13*nihâyet ol Rûhü'l-Hakk geldiḡi zamân o sizi her hakka irşâd eyleye zîrâ o kendỉden söylemeyecekdir illâ her ne işidirise ȯnủ söyleye ve size gelecek nesnelerden haber vėre 
JHN.16.14*o baŋa taʿzîz eyleye zîrâ benimkiden alacak ve size bildirecekdir 
JHN.16.15*Babamıŋ her nesi varise benimdir • ȯnuŋ içỉn benimkiden alacak size bildirecekdir dėdim 
JHN.16.16*bir azdan beni görmeyesiz ve bir azdan beni tekrâr göresiz zîrâ ben Babaya giderim 
JHN.16.17*bu husûsda telâmîzinden baʿzısı birbirine dėdiler ki bunuŋla ne demek ister ki bir azdan beni görmeye ve tekrâr beni göresiz zîrâ Babaya giderim der 
JHN.16.18*pes bir azdan dėdiḡi nedir • biz ȯnuŋ sözünü aŋlamazız dėdiler 
JHN.16.19*bu kez Hazret-i ʿİsâ bilip ȯŋa ne suʾâl ėtmek isterler onlara dėdi ki birbiriŋize ȯnuŋ içỉn mi suʾâl ėdersiŋiz ki bir azdan beni göresiz dėdim 
JHN.16.20*hakkan hakkan size dėrim ki siz ağlayıp yas çekesiz ve dünyâ sevine de siz mahzûn olasız lakin mahzûnluğuŋuz sürura döne 
JHN.16.21*ʿavrat doğuracak mehelde ağrılar çeker zîrâ sâʿati geldi ammâ maʿsûmu doğurdukdan soŋra artᵼk insân dünyâya doğduğu içỉn sürurundan derdini unudur 
JHN.16.22*siz dahi hâlâ böyle ġamnâk olursuŋuz ammâ ben sizi tekrâr göreceḡim de kalbiŋiz ferahnâk ola ve sizi ferahıŋızdan kimse mahrûm ėtmeye 
JHN.16.23*ve ol günde beni bir şey içỉn sormayasız hakkan hakkan size dėrim ki her neyi ki Babadan benim ismim ile dileyecek olursaŋuz ȯnủ size vėre 
JHN.16.24*şimdiye dek benim ismim ile bir şeyʾi dilemediŋiz • dileyiŋ de alasız tâ ki süruruŋuz tâmm ola 
JHN.16.25*ben size bu nesneleri temsîlât ile söyledim ammâ sâʿat gelir ki size artᵼk temsîlât ile söylemeyim illâ size Babamıŋ husûsâtını âşikâre söyleyim 
JHN.16.26*ol günde siz benim ismim ile dileyesiz de ben dėmem ki siziŋ içỉn Babama yalvarayım 
JHN.16.27*zîrâ Baba kendỉsi sizi sever çün siz beni sevdiŋiz ve Allâhdan sâdır olduğuma inandıŋız 
JHN.16.28*ben Babadan sâdır oldum ve dünyâya geldim hem tekrâr dünyâyı bırağıp Babaya giderim 
JHN.16.29*ȯnuŋ telâmîzi ȯŋa dėdiler ki işte hâlâ âşikâre söylersin ve hîç temsîl getirmezsin 
JHN.16.30*hâlâ biliriz ki sen her şeyʾi bilirsin ve ihtiyâcıŋ yokdur ki saŋa kimse suʾâl eyleye • ȯnuŋ içỉn inanırız ki Allâhdan sâdır olduŋ 
JHN.16.31*Hazret-i ʿİsâ onlara cevâb ėtdi ki şimdi mi inanırsıŋız 
JHN.16.32*işte sâʿat geliyor ve artᵼk gelmişdir ki herkes kendỉ evine dağılıp beni yalıŋız bırağasız ammâ ben yalıŋız deḡilim zîrâ Baba benimledir 
JHN.16.33*ben size ȯnuŋ içỉn bu nesneleri söyledim ki benden selâmıŋız ola • siz musîbet çekeceksiŋiz ammâ hâtırıŋız hoş olsun zîrâ ben dünyâyı yeŋdim ∞ 
JHN.17.1*Bu nesneleri Hazret-i ʿİsâ söyledi • ȯndan gözlerini göḡe kaldırıp dėdi ki ėy Baba sâʿat geldi • Oğluŋu müteʿazziz eyle ki Oğlu dahi seni müteʿazziz eyleye 
JHN.17.2*nice ki sen ȯŋa her şey üzerine hükûmet vėrdiŋ ise tâ ki sen ȯŋa vėrdiḡiŋe ebedî hayât vėre 
JHN.17.3*ve ebedî hayât budur ki seni Yalıŋız Hakk Allâhı ve seniŋ irsâl ėtdiḡiŋi ʿİsâ el-Mesîhi bileler 
JHN.17.4*ben seni yerde müteʿazziz eyledim ve baŋa işlemeḡe vėrdiḡiŋ işini tamâm ėtdim 
JHN.17.5*pes hâlâ sen yâ Baba kendỉ yanıŋda dünyâ olmazdan evvel katıŋda vâz idiḡim ʿizzet ile müteʿazziz eyle 
JHN.17.6*ben seniŋ ismiŋi baŋa dünyâda vėrdiḡiŋ âdamlara izhâr eyledim • onlar seniŋ idiler ve sen onları baŋa vėrdiŋ de onlar seniŋ kelâmıŋı gözetdiler 
JHN.17.7*ve hâlâ bildiler ki her neyi baŋa vėrdiŋ ise sendendir 
JHN.17.8*zîrâ sen baŋa vėrdiḡiŋ kelimâtı onlara vėrdim • onlar dahi kabûl ėdip tahkîk bildiler ki ben senden sâdır oldum hem inandılar ki sen beni irsâl eylediŋ 
JHN.17.9*ben onlar içỉn yalvardım • dünyâ içỉn yalvarmam • ol baŋa vėrdiḡiŋ kimseler içỉn yalvardım zîrâ onlar seniŋdir 
JHN.17.10*ve hep benim seniŋkidir hem seniŋ benimdir de ben onlarda müteʿazziz {oldum} 
JHN.17.11*hem ben artᵼk dünyâda deḡilim ammâ bunlar dünyâdadır • ben ise saŋa giderim • ėy Kuddûs Baba sen onları yaʿnî baŋa vėrdikleriŋi ismiŋ içỉn hıfz eyle tâ kim bizcileyin bir olalar 
JHN.17.12*onlarıŋ ile dünyâda olduğum zamân onları ismiŋ ile hıfz ėderdim • ben baŋa vėrdikleriŋi hıfz eyledim de onlardan birisi helâk olmadı • ehl-i heleke helâk oldu tâ ki kitâb itmâm ola 
JHN.17.13*ve hâlâ ben saŋa gelirim hem bu nesneleri dünyâda söylerim tâ kim sürur-ı tâmımı yanlarında tutalar 
JHN.17.14*ben onlara kelâmıŋı vėrdim de dünyâ onlara buġz eyledi zîrâ ben dünyâdan olmadığım gibi onlar dahi dünyâdan deḡiller 
JHN.17.15*ben istemem ki onları dünyâdan kaldırasın illâ ki onları habîsden hıfz eyleyesin 
JHN.17.16*onlar dünyâdan deḡiller nice ki ben de dünyâdan deḡilim 
JHN.17.17*onları kendỉ hakkıŋ ile takdîs eyle • seniŋ kelâmıŋ hakdır 
JHN.17.18*sen beni dünyâya irsâl ėtdiḡiŋ gibi ben dahi onları dünyâya irsâl eyledim 
JHN.17.19*ve onlar ile kendỉmi takdîs ėderim tâ kim onlar dahi hakk ile mukaddes olalar 
JHN.17.20*ve ben yalıŋız bunlarıŋ içỉn yalvarmam belki şul kimesneler içỉn dahi ki onlarıŋ kelâmı ile baŋa îmân getireler 
JHN.17.21*tâ kim hepisi bir olalar nice ki sen yâ Baba bendesin ve ben sendeyim ki onlar dahi bizde bir olalar tâ ki dünyâ sen beni irsâl ėtdiḡiŋe inanalar 
JHN.17.22*ve sen baŋa vėrdiḡiŋ ʿizzeti onlara vėrdim ki bir olalar nice biz dahi biriz 
JHN.17.23*ben onlardayım hem sen bendesin tâ kim tamâm bir olalar ve dünyâ bile ki sen beni irsâl eylediŋ hem nice ki beni sevdiŋ ise onları da sevdiŋ 
JHN.17.24*ėy Baba dilerim ki ben olduğum yerde seniŋ baŋa vėrdiḡiŋ kimesneler dahi benimle bile olalar tâ kim sen baŋa vėrdiḡiŋ ʿizzeti müşâhede ėdeler çün sen beni dünyâ temelinden evvel sevdiŋ 
JHN.17.25*ėy ʿÂdil Baba seni dünyâ bilmedi ammâ ben seni bildim • bunlar dahi bildiler ki sen beni irsâl eylediŋ 
JHN.17.26*ben dahi onlara seniŋ ismiŋi bildirdim hem bildireyim tâ kim ol muhabbet kim sen beni ȯnuŋla sevdiŋ onlarda ola hem ben onlarda olam ∞ 
JHN.18.1*Hazret-i ʿİsâ bu nesneleri dėdikden soŋra telâmîzi ile çıkıp Kidron nâm seyliniŋ ötesine gitdi ki onda bir bostân var idi de oraya ol hem telâmîzi girdiler 
JHN.18.2*ȯnủ ele vėren Yûdâ dahi ol yeri bilirdi zîrâ ʿİsâ oraya niçe kerre telâmîzi ile varıp gelirdi 
JHN.18.3*pes Yahûdâ baş imâmlardan ve Ferîzzîlerden bir bölük ʿasesler alıp oraya fenerler ve meşʿaleler ve silâhlar ile geldi 
JHN.18.4*bu kez Hazret-i ʿİsâ hep ȯŋa vâkiʿ olacak nesneleri bilip çıkdı da onlara kimi ararıŋız dėdi 
JHN.18.5*onlar dahi cevâb vėrip ʿİsâ en-Nazîrî dėdiler • Hazret-i ʿİsâ onlara benim dėdi • ȯnủ ele vėren Yûdâ dahi onlar ile hâzır idi 
JHN.18.6*pes onlara benim dėdiḡi gibi gėrỉ dönerek yere düşdüler 
JHN.18.7*ȯndan tekrâr onlara kimi ararsıŋız diyẻ suʾâl eyledi • onlar dahi ʿİsâ en-Nazîrî dėdiler 
JHN.18.8*Hazret-i ʿİsâ ben size dėdim ki benim • imdi eḡer beni ararsaŋız bunları salıvėriŋ dėdi 
JHN.18.9*tâ kim ȯnuŋ dėdiḡi itmâm ola ki sen baŋa vėrdikleriŋden birini zâyiʿ ėtmedim dėdi 
JHN.18.10*ve Simʿun Petronuŋ bir kılıcı var iken ȯnủ çıkardı da baş imâmıŋ hizmetkârına çaldı • sağ kulağını kesdi ve ol hizmetkârıŋ adı Malho idi 
JHN.18.11*Hazret-i ʿİsâ dahi Petroya dėdi ki kılıcıŋı kınına sok • Babam baŋa vėrdiḡi kâseyi içmeyeyim mi 
JHN.18.12*ȯndan Yahûdîleriŋ bölüḡü ve serdârı hem ʿasesleri Hazret-i ʿİsâʾyı tutup bağladılar 
JHN.18.13*ibtidâ ȯnủ Hannâya getirdiler zîrâ ol yılda baş imâm olan Kayâfânıŋ kayın atası ol idi • Hannâ dahi ȯnủ baş imâm olan Kayâfâya kayd-ı bend gönderdi 
JHN.18.14*ve Yahûdîlere ol nasîhat vėren Kayâfâ idi ki kavm içỉn bir âdamıŋ ölmesi nâfiʿdir 
JHN.18.15*Simʿun Petro ise ve bir ġayrı tilmîz Hazret-i ʿİsânıŋ ardınca giderlerdi ve ol tilmîz baş imâmıŋ maʿlûmu idi de Hazret-i ʿİsâ ile bile baş imâmıŋ havlîsine girdi 
JHN.18.16*Petro ise kapᵼnıŋ taşrasında durur idi pes öbűr tilmîz ki baş imâmıŋ maʿlûmu idi çıkıp bir karı kapᵼcıya söyledi de Petroʾyu içerỉye getirdi 
JHN.18.17*ve karı kapᵼcı Petroʾya dėdi ki sen dahi bu âdamıŋ telâmîzinden deḡilmisin • ol dahi deḡilim dėdi 
JHN.18.18*bu kez hizmetkârlar ve ʿasesler orada dururlardı ve kömür yakıp ısınırlardı zîrâ pek sovuk idi • Petro dahi onlar ile durur ve ısınır idi 
JHN.18.19*bu kez baş imâm Hazret-i ʿİsâya telâmîziniŋ ve taʿlîminiŋ husûsundan suʿâl eyledi 
JHN.18.20*Hazret-i ʿİsâ ȯŋa cevâb ėtdi ki ben bu dünyâya âşikâre söyledim • dâʾimâ kenîsada ve heykelde ki oraya her yerden Yahûdîler cemʿ olurlardı taʿlîm ėderdim ve hîç bir şey gizlice söylemedim 
JHN.18.21*baŋa ne sorarsın • onlara sor ki ne benim söylediḡimi işitmişlerdir • işte onlar söylediḡimi bilirler 
JHN.18.22*bu kez Hazret-i ʿİsâ bu nesneleri dėdikden soŋra orada hâzır ʿaseslerden biri ȯŋa bir deḡenek urup baş imâma böyle mi cevâb vėrirsin dėdi 
JHN.18.23*Hazret-i ʿİsâ ȯŋa cevâb vėrdi ki eḡer kem söyledim ise kemliḡe şehâdet eyle ammâ íyỉ söyledim ise beni niçỉn urursun 
JHN.18.24*pes Hannâ ȯnủ baş imâm Kayâfâya kayd-ı bend gönderdi idi 
JHN.18.25*ve Simʿun Petro orada hâzır iken ısınırdı • bu kez ȯŋa sen dahi ȯnuŋ telâmîzinden deḡilmisin dėdiler 
JHN.18.26*ve baş imâmıŋ hizmetkârlarından biri ol kimseniŋ hısmı ki Petro ȯnuŋ kulağını kesdi idi ben seni ȯnuŋla bostânda görmedim mi dėdi 
JHN.18.27*Petro dahi tekrâr inkâr ėtdi ve fi'l-hâl huros ötdü 
JHN.18.28*ȯndan Hazret-i ʿİsâʾyı Kayâfânıŋ evine getirdiler • bu kez sabâh idi ve onlar sarâya girmediler ki müteneccis olmayıp fesih kurbânını yeyeler 
JHN.18.29*pes Pilato onlara çıkıp bu âdam üzerine ne şekvâ getirirsiŋiz dėdi 
JHN.18.30*onlar cevâb vėrip ȯŋa dėdiler ki eḡer bu bed fâʿil olmayaydı biz ȯnủ seniŋ eliŋe teslîm ėtmezdik 
JHN.18.31*ȯndan Pilato onlara dėdi ki siz ȯnủ alıŋ • ȯŋuŋ üzerine dîniŋiz üzere hükm eyleyiŋ ammâ Yahûdîler ȯŋa dėdiler ki bize kimseyi öldürmek câʾiz deḡil 
JHN.18.32*tâ kim Hazret-i ʿİsânıŋ ne ölümden öleceḡini beyân ėdip söylediḡi nesne itmâm ola 
JHN.18.33*pes Pilato tekrâr sarâya girip Hazret-i ʿİsâʾyı çağırdı ve ȯŋa Yahûdîleriŋ pâdişâhı senmisin 
JHN.18.34*Hazret-i ʿİsâ ȯŋa cevâb vėrip sen bunủ kendỉŋden mi söylersin yohsa saŋa benim içỉn ġayrılar mı dėdiler 
JHN.18.35*Pilato ȯŋa cevâb ėdip ben Yahûdî miyim dėdi • seni kendỉ tâʾifeŋ ve baş imâmlar elime vėrdiler • ne işlediŋ 
JHN.18.36*Hazret-i ʿİsâ cevâb ėtdi ki benim memleketim bu dünyâda deḡil • eḡer benim memleketim bu dünyâdan olaydı benim hizmetkârlarım beni Yahûdîleriŋ ellerine vėrmemek içỉn cenkleşirlerdi ammâ hâlâ benim memleketim bundan deḡil 
JHN.18.37*bu husûsdan Pilato ȯŋa dėdi ki imdi sen pâdişâh mısın • Hazret-i ʿİsâ cevâb ėdip sen eytdiŋ dėdi zîrâ ben pâdişâhım • ȯnuŋ içỉn doğdum ve ȯnuŋ içỉn dünyâya geldim ki hakkı işhâd eyleyem • her kim hakdan ise benim âvâzımı diŋler 
JHN.18.38*Pilato ȯŋa hakk ne işi dėdi ve bunủ dėdiḡi gibi tekrâr Yahûdîlere çıkdı da onlara ben onda bir cürüm bulmayorum dėdi 
JHN.18.39*pes siziŋ bir ʿâdetiŋiz var ki ben size fesih bayrâmında birini salıvėrem • imdi istermisiŋiz ki size Yahûdâ pâdişâhını salıvėreyim 
JHN.18.40*ve hepisi tekrâr çağırıp yok bunủ salıvėrme illâ Bâr-Abbâyı salıvėr • Bâr-Abbâ ise bir hırsız idi ∞ 
JHN.19.1*Pes o zamân Pilato Hazret-i ʿİsâʾyı alıp ȯŋa deḡenek çaldırdı 
JHN.19.2*ve ʿaskerler dikenlerden bir tâc örüp ȯnuŋ başına kodular hem ȯŋa fırfırdan bir kerekeyi giydirdiler 
JHN.19.3*ve hoş bulduk ėy Yahûdîleriŋ pâdişâhı diyerek ȯŋa deḡenekler ile döḡerlerdi 
JHN.19.4*ȯndan Pilato tekrâr çıkıp onlara dėdi ki işte ben ȯnủ size taşraya çıkardım tâ kim bilesiz ki ben onda bir cürüm bulamayorum 
JHN.19.5*pes Hazret-i ʿİsâ dikenlerden tâc ve fırfır kerekeyi taşıyıp taşraya çıkdı da Pilato onlara işte âdam dėdi 
JHN.19.6*bu kez baş imâmlar ve ʿasesler ȯnủ görüp çağrışarak hâçla hâçla ȯnủ dėdiler • Pilato onlara dėdi ki siz ȯnủ alıŋ da hâçlayıŋ zîrâ onda bir cürüm bulamayorum 
JHN.19.7*Yahûdîler ȯŋa dėdiler ki bizim dînimiz var ve dînimiz üzere ölmek gerek zîrâ o İbn-Ullâh geçinir idi 
JHN.19.8*pes Pilato ol sözleri işidip dahi ziyâde korkdu 
JHN.19.9*ve sarâya girip Hazret-i ʿİsâya sen nerelisin dėdi ammâ Hazret-i ʿİsâ ȯŋa hîç cevâb vėrmedi 
JHN.19.10*ȯnuŋ içỉn Pilato ȯŋa sen baŋa cevâb vėrmezsin dėdi • bilmezmisin ki seni hâçlamağa hükmüm var hem seni salıvėrmek elimdedir 
JHN.19.11*Hazret-i ʿİsâ cevâb ėtdi • seniŋ üzerime hîç hükmüŋ olmazdı eḡer saŋa yukarᵼdan vėrilmiş olmayaydı • ȯnuŋ içỉn beni seniŋ eliŋe vėreniŋ günâhı büyükrekdir 
JHN.19.12*ȯndan soŋra Pilato ȯnủ salıvėrmek ister idi ammâ Yahûdîler çağrışıp dėrler idi ki eḡer sen bu{nu} salıvėrirseŋ kayseriŋ dostu deḡilsin • kim ki pâdişâh geçinirse kaysere muhâlefet ėder 
JHN.19.13*pes Pilato bu sözleri işidip Hazret-i ʿİsâʾyı taşraya çıkardı da ȯndan Litostrotos ʿİbrânîce Ġabâtâ nâm yerde dîvâna oturdu 
JHN.19.14*bu kez feshiŋ ʿarife cumʿası ve yakın altı sâʿat idi de Yahûdîlere işte pâdişâhıŋız dėdi 
JHN.19.15*ammâ onlar çağrışıp kaldır kaldır hâçla ȯnủ dėdiler • Pilato onlara pâdişâhıŋızı hâçlayım mı dėdi • baş imâmlar cevâb vėrip kayserden ġayrı bizim pâdişâhımız yokdur dėdiler 
JHN.19.16*pes o zamân ȯnủ onlarıŋ ellerine teslîm eyledi ki ȯnủ hâçlayalar • onlar dahi Hazret-i ʿİsâʾyı alıp götürdüler 
JHN.19.17*ol dahi hâcını götürerek Cemceme ve ʿİbrânîce Ġulġota dėdikleri yere geldi 
JHN.19.18*ve ȯnủ orada salb ėtdiler hem ȯnuŋ ile bile iki ġayrı kimesneyi birin buradan ve birin oradan • Hazret-i ʿİsâ ise ortada hâçladılar 
JHN.19.19*Pilato dahi bir ʿulvân yazdı da ȯnủ hâc üzerine kodu ve üzerinde ʿİsâʾ en-Nazîrî Yahûdîleriŋ Pâdişâhı diyẻ yazılı idi 
JHN.19.20*pes Yahûdîleriŋ çoğu bu ʿulvânı okurlardı zîrâ Hazret-i ʿİsâ hâçlandığı yer şehre yakın idi • ol ʿulvân ʿİbrânice Yûnânice hem Latince yazılmış idi 
JHN.19.21*bu husûsdan Yahûdîleriŋ baş imâmları Pilatoya dėdiler ki Yahûdîleriŋ Pâdişâhı yazma illâ ki bu kişi Yahûdîleriŋ pâdişâhıyım dėdi yaz 
JHN.19.22*Pilato cevâb ėdip ne yazdım isem yazdım dėdi 
JHN.19.23*ȯnuŋ esbâbını alıp dört pay ėtdiler her ʿaskeri içỉn birer pay hem dolamayı da aldılar 
JHN.19.24*ve dolama dikişsiz idi başdan başa bütün dokuma idi • ȯnuŋ içỉn birbirine dėdiler ki gel ȯnủ yırtmayalım nihâyet kimiŋ olur diyẻ kurʿa atalım tâ kim ol kitâbet itmâm ola ki mâbeynlerinde esbâbımı pay ėtdiler ve libâsım üzerine kurʿayı atdılar der pes ʿaskerîler bunları ėtdiler 
JHN.19.25*bu kez anası hem anasınıŋ kız karındaşı İklovpânıŋ karısı Mariya ve Mariya el-Maġdalâniyye Hazret-i ʿİsânıŋ hâcınıŋ yanında dururlardı 
JHN.19.26*Hazret-i ʿİsâ dahi orada anasını ve sevgỉli tilmîzini hâzır görüp anasına ėy ʿavrat işte oğluŋ dėdi 
JHN.19.27*ȯndan tilmîzine işte anaŋ dėdi ve o sâʿatden soŋra ol tilmîz ȯnủ kendỉ evine aldı 
JHN.19.28*ȯndan soŋra Hazret-i ʿİsâ bilip ki her şeyʾ tamâm oldu kitâbet itmâm olmak içỉn susarım dėdi 
JHN.19.29*orada ise sirke ile dolu bir kab konulmuş idi pes onlar ol sirke ile bir süngeri doldurup ve ȯnủ zûfâya dolandırıp ağzına sundular 
JHN.19.30*Hazret-i ʿİsâ dahi sirkeyi alıp tamâm oldu dėdi ve başını eḡip rûhunu teslîm eyledi 
JHN.19.31*bu kez Yahûdîler Pilatoya yalvardılar ki onlarıŋ incikleri kırdıra da kaldırılalar tâ ki sebt gününde hâçda bedenler kalmayalar çün artᵼk ʿarefe dėdikleri günü idi zîrâ o sebt günü bir ʿazîm gün idi 
JHN.19.32*pes ʿaskerler gelip evvelkine inciklerini kırdılar • ȯndan öbűrüne de ki bile hâçlanmış idi 
JHN.19.33*ammâ Hazret-i ʿİsâya geldikderi zamân görüp ki öldü idi inciklerini kırmadılar 
JHN.19.34*nihâyet ʿaskerîleriŋ birisi ȯnuŋ iki yanını mızrâk ile deldi de fi'l-hâl kan ve su çıkdı 
JHN.19.35*ve ȯnủ gören şehâdet ėder de ȯnuŋ şehâdeti hakdır hem bilir ki o hakk söyler tâ ki siz inanasız 
JHN.19.36*zîrâ bu nesneler kitâbet itmâm olmak içỉn vâkiʿ oldu ki ȯnuŋ hîç bir kemỉḡi kırılmaya der 
JHN.19.37*ve bir ġayrı kitâbet dahi der ki onlar ol deldikleri kimesneyi göreler 
JHN.19.38*bundan soŋra Râmâvî Yûsuf ki Hazret-i ʿİsânıŋ tilmîzi ammâ Yahûdîleriŋ korkusundan gizli idi Pilatodan diledi ki Hazret-i ʿİsânıŋ cesedini kaldıra ve Pilato icâzet vėrdi • ol dahi varıp Hazret-i ʿİsânıŋ bedenini kaldırdı 
JHN.19.39*bu kez Nikodemo dahi geldi ki evvelce Hazret-i ʿİsâya gėcede gelip yüz vakıyye mikdârı mürr ve sebr hanûtunu getirdi 
JHN.19.40*pes onlar Hazret-i ʿİsânıŋ cesedini alıp ol bahârlar ile kefenlediler nice ki Yahûdîleriŋ cenâzesini çıkmak ʿâdedi ise 
JHN.19.41*ve hâçlandığı yerde bir bostân bostânda dahi bir yeŋi mezâr var idi ki içine kimse konulmamış idi 
JHN.19.42*(41b) pes Yahûdîleriŋ ʿarefe cumʿası olmaġla Hazret-i ʿİsâʾyı mezâr yakın idiḡi içỉn oraya kodular ∞ 
JHN.20.1*Bu kez haftanıŋ ilk gününde sabâh dahi karaŋlık iken Mariya el-Maġdalâniyye mezâra geldi de taşı mezârdan kaldırılmış gördü 
JHN.20.2*pes koşa koşa Simʿun Petroya ve Hazret-i ʿİsânıŋ öbűr sevgỉli tilmîzine gelip onlara rabbi mezârdan kaldırdılar ve ȯnủ nereye komuşlar bilmeziz dėdi 
JHN.20.3*pes Petro ve öbűr tilmîz taşraya çıkıp mezâra vardılar 
JHN.20.4*bu kez ikisi bile yürüdüler ammâ öbűr tilmîz ilerỉce Petrodan tîzce yürüyüp mezâra evvelce geldi 
JHN.20.5*ve eḡilip yatır kefenleri gördü ammâ içerỉ girmedi 
JHN.20.6*Simʿun Petro dahi ardınca giderek geldi ve mezâr içine girdi de kefenleri gördü 
JHN.20.7*hem ol makrame ki Hazret-i ʿİsânıŋ başında idi ve kefen ile bile yatmazdı illâ başkaca bir yerde sarılı idi 
JHN.20.8*pes o zamân öbűr tilmîz ki evvel mezâra geldi idi girip gördü de inandı 
JHN.20.9*zîrâ kitâbdan dahi ʿilmi yok idi ki o ölülerden ihyâ olacak idi 
JHN.20.10*pes telâmîz tekrâr evlerine gitdiler 
JHN.20.11*ammâ Mariya mezârıŋ yanında dururken taşrada ağlardı ve ağlayarak mezâr içine eḡildi 
JHN.20.12*ve beyâzlar gíymiş iki meleḡi gördü ki biri Hazret-i ʿİsânıŋ cesedi yatdığı yeriŋ başında ve biri ayağında otururlardı 
JHN.20.13*onlar dahi ȯŋa ne ağlarsın karı dėdiler • ol dahi onlara rabbimi aldıkları ve ȯnủ nereye kodukları bilmediḡim içỉn ağlarım dėdi 
JHN.20.14*bunủ dėdiḡi gibi ardına döndü de Hazret-i ʿİsâʾyı durur gördü ammâ Hazret-i ʿİsâ idiḡini bilmezdi 
JHN.20.15*ve Hazret-i ʿİsâ ȯŋa yâ karı ne ağlarsın • kimi ararsın dėdi • ol dahi ȯnủ bostâncı sanıp ȯŋa ėy efendi sen ȯnủ kaldırdıŋ ise nereye koduŋ baŋa dėyivėr de ben ȯnủ kaldırayım dėdi 
JHN.20.16*Hazret-i ʿİsâ ȯŋa yâ Mariya dėdi • ol dahi dönüp rabbî yaʿnî muʿallim dėdi 
JHN.20.17*Hazret-i ʿİsâ ȯŋa dėdi ki baŋa dokunma zîrâ ben dahi Babama suʿûd ėtmedim lakin karındaşlarıma var da onlara de ki ben Babama hem Babaŋıza ve Allâhıma hem Allâhıŋıza suʿûd ėderim 
JHN.20.18*Mariya el-Miġdalâniyye dahi varıp rabbi gördüḡünden ve rabb ȯŋa bu nesneleri söylediḡinden telâmîze haber vėrdi 
JHN.20.19*bu kez ahşâm olunca hemēn ol günde ki hafta başı idi ve telâmîz cemʿ oldukları yeriŋ kapᵼları Yahûdîleriŋ korkusundan kapalı iken Hazret-i ʿİsâ gelip aralarına durdu ve onlara selâm ʿaleyküm dėdi 
JHN.20.20*bunủ deyince onlara ellerini ve eyeḡỉ yanını gösterdi pes telâmîz rabbi görüp sevindiler 
JHN.20.21*ve Hazret-i ʿİsâ onlara tekrâr selâm ʿaleyküm dėdi • Babam beni irsâl ėtdiḡi gibi ben dahi sizi irsâl ėderim 
JHN.20.22*bunủ dėdiḡi gibi onlara üfledi ve Rûhü'l-Kuddûsu alıŋ dėdi 
JHN.20.23*kime ki günâhlarını bağışlayasıŋız bağışlanmış olurlar ve kime ki alıkoyasıŋız alıkonmuş olurlar 
JHN.20.24*bu kez onikiden biri Didimo dėdikleri Tomâ Hazret-i ʿİsâ geldiḡi zamân onlarıŋ ile bile deḡil idi 
JHN.20.25*pes sâʾir telâmîz ȯŋa biz rabbi gördük dėdiler ammâ o onlara dėdi tâ ben ellerinde eŋserleriŋ nişânını görmeyince ve eŋserleriŋ nişânına barmağımı hem eyeḡỉ yanına elimi sokmayınca hîç inanmam 
JHN.20.26*ȯndan sekiz günden soŋra telâmîz tekrâr ol evde idiler • Tomâ dahi onlar ile idi de Hazret-i ʿİsâ kapᵼlar kapalı iken gelip aralarında durdu ve selâm ʿaleyküm dėdi 
JHN.20.27*soŋra Tomâya dėdi ki parmağıŋı buraya sun da ellerime bak hem eli sun da eteḡỉ yanıma sok da îmânsız olma illâ îmânlı ol 
JHN.20.28*Tomâ dahi ȯŋa cevâb vėrip ȯŋa yâ Rabbim ve Allâhım dėdi 
JHN.20.29*Hazret-i ʿİsâ ȯŋa dėdi ki ėy Tomâ beni gördüḡüŋ içỉn inandıŋ • ne mutlu görmeden inananlara 
JHN.20.30*ȯndan Hazret-i ʿİsâ dahi kendỉ telâmîziniŋ huzûrunda niçe ġayrı muʿcizâtlar ėtdi ki bu kitâbda yazılı deḡildir 
JHN.20.31*ammâ bu nesneler ȯnuŋ içỉn yazıldı ki nâm Mesîh Hazret-i ʿİsâ el-Mesîhiŋ İbn-Ullâh idiḡine inanasız tâ kim îmân getirip ȯnuŋ ismi ile sâhib-i hayât olasız ∞ 
JHN.21.1*Budan soŋra Hazret-i ʿİsâ dahi kendỉyi Tiberiyede deŋiziniŋ kurbünde telâmîze gösterdi ve kendỉyi böyle gösterdi 
JHN.21.2*Simʿun Petro ve Didimo dėdikleri Tomâ hem Zebedî oğullarından hem de Kanâ-Celîlli Natanaʾėl ve telâmîzinden iki üç kimesne dahi bile idiler 
JHN.21.3*ve Simʿun Petro onlara dėdi ki ben varayım balık avlayayım dėdikde dahi bile gidelim dėdiler • bu kez çıkıp ve teziyye kayıcağa bindiler de ol gėcede bir şey tutmadılar 
JHN.21.4*ve sabâh iken Hazret-i ʿİsâʾ yalıda durur idi • telâmîz ise Hazret-i ʿİsânıŋ idiḡini bilmediler 
JHN.21.5*ve Hazret-i ʿİsâ dahi onlara dėdi ki oğlancıklar hîç bir azığıŋız var mı • onlar yokdur diyẻ dėdiler 
JHN.21.6*ol dahi onlara dėdi ki kayıcağıŋ sağ tarafına ağı bırağıŋ da bulasıŋız • onlar dahi bırakdılar da balık çokluğundan ağı çekmeḡe kâdir olmadılar 
JHN.21.7*bu kez ol Hazret-i ʿİsânıŋ sevgỉli tilmîzi Petroya bu rabbdir dėdi • Simʿun Petro dahi rabbiŋ idiḡini işidip peştemâlini bağladı zîrâ çıplak idi ve deŋize atladı 
JHN.21.8*ammâ ġayrı telâmîz kayıkla gelip • çün karadan ırak deḡiller idi ancak ikiyüz arşᵼn kadar ırak idiler • balıklar ile dolu ağı çekdiler 
JHN.21.9*pes karaya çıkdıkdan soŋra düzülmüş kor ve üzerinde konulmuş balık hem etmek gördüler 
JHN.21.10*Hazret-i ʿİsâ onlara dėdi ki şimdi tutuğuŋuz balıklardan buraya getiriŋ 
JHN.21.11*Simʿun Petro dahi kayığa binip yüz elli üç iri balık ile dolu ağı karaya çıkardı ve eḡerçi o kadar idiler ise de ağ yırtılmadı 
JHN.21.12*ve Hazret-i ʿİsâ onlara geliŋ yeyiŋ dėdi ve telâmîzden kimse haddi yok idi ki ȯŋa sen kimsin diyẻ suʾâl ėdeler çün rabb idiḡini bilirlerdi 
JHN.21.13*pes Hazret-i ʿİsâ gelip etmeḡi aldı da onlara vėrdi • balığı dahi kezalik vėrdi 
JHN.21.14*bu üçüncü kerre idi ki Hazret-i ʿİsâ ölülerden ihyâʾ oldukdan soŋra kendỉyi telâmîzine gösterdi idi 
JHN.21.15*bu kez manca yediklerinden soŋra Hazret-i ʿİsâ Simʿun Petroya dėdi ki ėy Yonâ oğlu Simʿun sen beni bunlarıŋ sevdiḡinden ziyâde severmisin • ol dahi belî yâ rabb sen bilirsin ki seni severim dėdi • Hazret-i ʿİsâ dahi ȯŋa dėdi ki benim kuzủlarımı güt dėdi 
JHN.21.16*ve ȯŋa ikinci kerre dėdi ki ėy Yonâ oğlu Simʿun beni severmisin • ol dahi ȯŋa dėdi ki belî yâ rabb bilirsin ki seni severim • o da ȯŋa benim koyunlarımı güt dėdi 
JHN.21.17*hem üçüncü kerre dahi ȯŋa Yonâ oğlu Simʿun beni severmisin deyince Petro ġam-gîn oldu ki ȯŋa tâ üç kerreye dek beni severmisin dėdi ve ȯŋa eytdi ki yâ rabb saŋa her şey maʿlûmdur • bilirsin ki seni severim • Hazret-i ʿİsâ dahi ȯŋa koyunlarımı güt dėdi 
JHN.21.18*hakkan hakkan dėrim saŋa ki sen genc iken kuşanır idiŋ ve istediḡiŋ yere giderdiŋ ammâ kocadığıŋ zamân elleriŋi uzadasın da bir ġayrı seni kuşadıp istemediḡiŋ yere götüre 
JHN.21.19*ve bunủ ne ölüm ile Allâh Teʿâlâya taʿzîz ėtmesine beyân ėtmek içỉn dėdi idi ve bunủ dėdikden soŋra baŋa uy dėdi 
JHN.21.20*bu kez Petro dönüp kendỉ ardınca Hazret-i ʿİsânıŋ sevgỉli tilmîzi gelir gördü ki ol ahşâm mancasında Hazret-i ʿİsânıŋ göḡüsünde yatıp yâ rabb seni ele vėrecek kimdir suʾâl eyledi idi 
JHN.21.21*Petro bunủ görüp Hazret-i ʿİsâya ėy rabb ya bu ne dėdi 
JHN.21.22*Hazret-i ʿİsâ ȯŋa dėdi ki ben gelinceye dek bunuŋ durduğunu istersem seniŋ eksiḡiŋ nedir • sen baŋa uy 
JHN.21.23*pes bu kelâm karındaşlar arasında çıkdı ki ol tilmîz ölmeyecek ammâ Hazret-i ʿİsâ Petroya dėmedi ki ölmeyecekdir illâ ben gelinceye dek bunuŋ durduğunu ister isem seniŋ eksiḡiŋ nedir dėdi idi 
JHN.21.24*ol tilmîz budur ki bu nesnelere şehâdet ėtdi hem bu şeyleri yazdı • biz dahi biliriz ki ȯnuŋ şehâdeti hakkdır 
JHN.21.25*pes çok nesneler dahi var ki Hazret-i ʿİsânıŋ ėtdiḡi • eḡer birer birer yazılmış olsalar idi tahmînim bu ki yazılacak kitâblar dünyâya sığmazlardı âmîn ∞ (Yuhannânıŋ kavlince Hazret-i ʿİsânıŋ İncîl-i Şerîfi tamâm oldu) 
ACT.0.0*Kitâb-ı Praksîs
ACT.1.1*Ey Teofilo Hazret-i ʿİsânıŋ cümle efʿâl ve taʿlîmlerinde mübâşeret ėtdiḡi nesneleriŋ evvelki kitâbını tasnîf eyledim 
ACT.1.2*tâ ihtiyâr ėtdiḡi resûllere Rûhü'l-Kuddûs ile vasiyet ėtdiḡinden soŋra suʿûd ėtdiḡi güne dek 
ACT.1.3*ki onlara siyâset çekdiḡinden soŋra niçe sahîh muʿcizâtlar ile hem onlardan kırk gün melekût-ullâha müteʿallik tekellüm ėder iken müşâhede olundu 
ACT.1.4*ve onlar ile buluşup onlara vasiyet ėtdi ki Kuds-i Şerîfden gitmeyeler illâ ki benden işitdiḡiŋiz diyẻ Babanıŋ vaʿdesine muntazır olalar 
ACT.1.5*zîrâ gerçi ki Yahyâ su ile ʿamed ėder idi ammâ siz {çok} kalmaz Rûhü'l-Kuddûs ile muʿammed olursuŋuz 
ACT.1.6*pes onlar cemʿ olup ve ȯŋa suʾâl ėdip dėdiler ki yâ Rabb İsrâʾîliŋ mülkünü bu zamânda mı gėrỉ vėrirsin 
ACT.1.7*ol dahi onlara Babamıŋ kendỉ hükmüne sakladığı zamân ve vakitleri size bilmek düşmez dėdi 
ACT.1.8*lakin Rûhü'l-Kuddûs üzerleriŋize geldiḡi zamân bir kuvvet alırsıŋız da baŋa Kuds-i Şerîfde ve bütün Yahûdâda ve Sâmariyede hem tâ yeriŋ nihâyetine dek şâhid olursuŋuz 
ACT.1.9*ve bunủ dėdikden soŋra onlarıŋ müşâhedesinde suʿûd eyledi de ȯnủ bulut alıp gözleri öŋünden refʿ eyledi 
ACT.1.10*ol dahi çıkıp gider iken onlar gözlerini göḡe karşᵼ dikdiḡi zamân işte onlarıŋ yanında ak libâslar gíyinmiş iki âdam durup 
ACT.1.11*dėdiler ki ėy Celîlî âdamlar ne diyẻ göḡe bakıp durursuŋuz • yanıŋızdan göḡe suʿûd ėden ʿİsâ ʿaynıyla bu göḡe gitdiḡini gördüḡüŋüz tarz ile gelecekdir 
ACT.1.12*o zamân onlar Kuds-i Şerîfe sebt yolu kadar yakın Tûr ü'z-Zeytâ ile maʿrûf olan dağdan Kuds-i Şerîfe döndüler 
ACT.1.13*ve eve girdikleri gibi selâmlığa çıkdılar da Petro ve Yaʿkûb ve Yuhannâ ve Ândriya ve Filipo ve Tomâ ve Bartolom ve Mattâ ve Yaʿkûb bin Alfâ {ve Simʿun el-Ġayûr} ve Yaʿkûbuŋ karındaşı Yahûdâ onda idiler 
ACT.1.14*bunlar hepisi ittifâkan ʿavratlar ile ve Hazret-i ʿİsânıŋ vâlidesi Meryem ile hem karındaşları ile namâz ve duʿâda dururlar idi 
ACT.1.15*ve ol günlerde Petro telâmîziŋ arasında kalkıp orada yüz yiḡirmi âdam kadar cemâʿati var iken onlara dėdi ki 
ACT.1.16*ėy karındaş âdamlar Hazret-i ʿİsâyı tutanlara yol kılağuzu olan Yahûdânıŋ husûsunda Dâvûduŋ ağzı ile Rûhü'l-Kuddûsüŋ sâbıkan söylediḡi kitâbet tekmîl olmak gerek idi 
ACT.1.17*ki bize maʿdûd olup bu hizmetde nasîbi var iken 
ACT.1.18*nâ-hakk ecirden bir tarlayı kadandı ve yıkılıp ortadan çatladı da cümle bağırsakları döküldü 
ACT.1.19*bu nesne cümle Kuds-i Şerîfiŋ ahâlîsine maʿlûm oldu şöyle ki ol tarlaya kendỉ lisânınca Hakel ü'd-Dam yaʿnî kan tarlası diyẻ ad konuldu 
ACT.1.20*zîrâ Zebûr kitâbında yazılmışdır ki Onlarıŋ sarâyı vîrân olsun içinde kimse sâkin olmasın ve ȯnuŋ mansıbını ġayrı kimse alsın 
ACT.1.21*pes lâzımdır ki Hazret-i ʿİsâ er-Rabb aramızda varıp geldiḡi cümle eyyâmda bizim ile yoldaşlık ėden âdamlardan 
ACT.1.22*Yahyânıŋ ʿamedinden başlayıp tâ yanımızdan suʿûd ėtdiḡi güne dek olanlardan biri bizim ile ȯnuŋ kıyâmetine şâhid olmağa nasb oluna 
ACT.1.23*pes ikiyi ihzâr ėtdiler • Yûsufu ki bir adı dahi Barsabâ ve lakabı Yustusdur hem Matiyâyı 
ACT.1.24*ve duʿâ ėdip dėdiler sen yâ Rabb ki cümleniŋ kalblerini bilirsin bu ikiden kanġısını ihtiyâr eylediŋ ise göster 
ACT.1.25*bu hizmetiŋ ve resâletiŋ kurʿâsını almak içỉn ki Yahûdâ kendỉ yerime varayım diyẻ ondan hâric olmuşdur 
ACT.1.26*ve bu kez kurʿalarını atdıklarıdan kurʿa Matiyâya düşdü de cümleniŋ kavli üzere onbir resûllere mülhak oldu ∞ 
ACT.2.1*Bu kez Hamşîn bayrâmınıŋ günü geldiḡi zamân cümlesi bir yere cemʿ oldular 
ACT.2.2*ve aŋsızdan gökden sanki esen rîh-i ʿâsıfıŋ sedâsı bir sedâ oldu da bütün oturdukları evi doldurdu 
ACT.2.3*ve onlara âteş gibi ayrı ayrı lisânlar tâhır oldu ki onlarıŋ her birisiniŋ üzerine kondular 
ACT.2.4*ve her birisi Rûhü'l-Kudüsden memlû olup ġarîb lisânlar ile söylemeḡe başladılar nice ki ol Rûh onlara nutku vėrdi ise 
ACT.2.5*bu kez Kuds-i Şerîfde Yahûdîlerden müttakî âdamlardan ve gök altında olan cümle milletlerden niçesi sâkin idiler 
ACT.2.6*ve ol sedâ olduğu zamân cemâʿat devinirlerdi ve onlarıŋ herkes kendỉ lisânınca söylediḡini işidince hayrân oldu 
ACT.2.7*ve hepisi mütehayyir ve müteġayyir olup birbirine dėrler idi işte bu söyleyenler hep Celîlliler deḡilmidir 
ACT.2.8*ya nice oldu ki biz bunlarıŋ her birimiz doğduğumuz vilâyetiŋ lisânınca söylediklerini işidiriz 
ACT.2.9*biz ki Partîler ve Medîler ve Elamîler ve Beyn-Nehreynde ve Yahûdâda ve Kapadokyada ve Pontoda ve Âsiyâda sâkinler 
ACT.2.10*ve Firicyada ve Bamfiliyede ve Mısırda ve Kirineye karşᵼ olan Libya semtlerinde ve Romadan gelenler (11) ve Yahûdîler ve dahîller 
ACT.2.11*Giritliler ve ʿArablarız • onları Allâh Teʿâlânıŋ ʿazâmetlerini söyler işidiriz 
ACT.2.12*ve cümlesi taʿaccüb ve vehemnâk olup birbirine bu ne dėmekdir dėrler idi 
ACT.2.13*ġayrılar ise istihzâʾ ile tatlı bâde ile doymuşlardır dėrler idi 
ACT.2.14*ammâ Petro ol onbir ile kalkıp ve âvâzını kaldırıp onlara dėdi ki ėy Yahûdî âdamlar ve Kuds-i Şerîfde sâkin olanlar hep bu size maʿlûm ola ve sözlerimi istimâ eyleyiŋ dėdi 
ACT.2.15*bunlar zann ėtdiḡiŋiz gibi mestânlar deḡildir çün henüz gündüz üçüncü sâʿatdir 
ACT.2.16*nihâyet bu Yoʾėl Peyġamberiŋ söyledḡi nesnedir ki 
ACT.2.17*âhir zamânda der Allâh Teʿâlâ vâkiʿ ola ki ben her beşer üzerine Rûhumdan dökeyim de oğullarıŋız hem kızlarıŋız peyġamberlik ėdeler ve gencleriŋiz rüʾyâlar koca âdamlarıŋız dahi düşler göreler 
ACT.2.18*hem ol günde kullar ve câriyeler üzerine rûhumu dökeyim de peyġamberlik ėdeler 
ACT.2.19*ve gökde yukarᵼda muʿcizât ve yerde aşağada âyât kan ve âteş ve tütünüŋ buhârı göstereyim 
ACT.2.20*Rabbiŋ ʿazîm ve münevver günü gelmezden evvel güneş karaŋlıklara ve ay kana döne 
ACT.2.21*hem ola ki her kim ism-i Rabbe istidʿâ ėdecek olursa halâs bula dėdi 
ACT.2.22*Ey İsrâʾîl âdamları diŋleyiŋ bu kelimâtı • ol yanıŋızda iken Allâh Teʿâlâdan kudret ve âyât ve muʿcizât ile müstehsan ʿİsâ en-Nâsirî ki ol muʿcizâtı siz dahi bildiḡiŋiz gibi Allâh Teʿâlâ ȯnuŋ vâsıtası ile araŋızda ėtmişdir 
ACT.2.23*ol derem ki muʿayyen taʿrîz ve ʿilm-i sâbık ile size teslîm olanı aldığıŋız zamân zâlim elleriyle salb ėdip öldürdüŋüz 
ACT.2.24*ve Allâh Teʿâlâ ȯnủ mevtiŋ elemlerini nakz ėdip ihyâ eyledi zîrâ muhâl idi ki o ȯndan alıkonulmuş ola 
ACT.2.25*çün Dâvûd ȯnuŋ hakkında der ki Allâh Teʿâlâyı hemîşe gözlerim öŋünde tutardım zîrâ o benim sağımdadır ki kımıldanmayam 
ACT.2.26*ȯnuŋ içỉn kalbim mesrûr olup lisânım şen oldu ve cesedim dahi ümîd ile sâkin ola 
ACT.2.27*zîrâ cânımı mezârda bırakmazsın ve seniŋ kadîsiŋiŋ ifsâdını görmeḡe komazsın 
ACT.2.28*hayâtıŋ yolunu baŋa bildirdiŋ sürurumuŋ tokluğu dîdârıŋla ola 
ACT.2.29*ėy karındaş âdamlar reʾîsü'l-âbâʾ olan Dâvûduŋ husûsunu yanıŋızda bî-pervâ size söylemeḡe câʾizdir ki vefât ėtdi ve defn olundu hem ȯnuŋ merkadi yanımızdadır tâ bugüne dek 
ACT.2.30*imdi o peyġamber iken ve Cenâb-ı Hakk ȯŋa yemîn ile vaʿde ėtdiḡini bilip ki sulbleriniŋ esmârından beşeriyyet hâli üzere Mesîhi kendỉ kürsîsınde oturtmak içỉn ikâmet ėdecek idi 
ACT.2.31*ʿilm-i sâbık ile Mesîhiŋ kıyâmetini söyleyip ȯnuŋ cânı mezârda bırağılmaz ve cesedi ifsâd görmeye dėdi 
ACT.2.32*ol ʿİsâyı Cenâb-ı Hakk ihyâ eyledi • buŋa biz hepimiz şâhidleriz 
ACT.2.33*pes o Cenâb-ı ʿİzzetiŋ sağ eli ile refʿ olunmuş ve Babadan vaʿde olunan Rûhü'l-Kudüsü ahz ėdip hâlâ gördüḡüŋüzü ve işitdiḡiŋizi üzerimize saçdı 
ACT.2.34*zîrâ Dâvûd göḡe suʿûd ėtmedi illâ dėdi ki Allâh Teʿâlâ Rabbime dėdi ki sağımda kuʿûd eyle 
ACT.2.35*tâ ben düşmanlarıŋı ayaklarıŋa basamak içỉn koyuncaya dek 
ACT.2.36*imdi cümle beyt-i İsrâʾîl tahkîk bilsin ki Cenâb-ı Bârî bunủ Rabb ve Mesîh eyledi yaʿnî bu salb ėtdiḡiŋiz ʿİsâyı 
ACT.2.37*ve bunủ işidenleriŋ yürekleri delindi de Petroya ve sâʾir havâriyyûna karındaş âdamlar ne ėdelim dėdiler 
ACT.2.38*Petro dahi onlara dėdi ki tevbe eyleyiŋ ve herkes sizden ʿİsâ el-Mesîhiŋ adı ile günâhlar mağfireti içỉn müteʿammid olsun da Rûhü'l-Kudsüŋ hibesini alasız 
ACT.2.39*zîrâ size ve oğullarıŋıza ve niçe soŋradan gelenlere ve ne kadar ki Cenâb-ı ʿİzzetimiz daʿvet ėtmiş olursa onlara da vaʿde olunmuşdur 
ACT.2.40*ve onlara ġayrı vâfir kelimât ile münâşede ve tenbîh ėdip bu yaramaz ümmetden necât arayıŋ der idi 
ACT.2.41*pes ol kimseler ki ȯnuŋ kelâmını cân ve göŋülden kabûl ėtdiler taʿmîd olundular ve ol gün beleli üç biŋ cân cemâʿate zamm olundu 
ACT.2.42*ve havâriyyûnlarıŋ taʿlîminde ve iştirâkde ve kesr-i habzda ve namâzda muvâzibet ėderler idi 
ACT.2.43*ve herkes korkmağa başladı hem havâriyyûndan niçe âyât ve muʿcizât zâhir olur idi 
ACT.2.44*ve cümle müʾminler bir yerde olup her şeyleri müşterek idiler 
ACT.2.45*ve mülkleri hem rızıkları satıp onları hepisine her biriniŋ ihtiyâcı üzere tevzîʿ ėderler idi 
ACT.2.46*ve ittifâk üzere her gün heykelde mülâzemet ėdip ve evden eve etmek pâreleyip bile sürur ve kalb-i sâf ile taʿâmlanırlar idi 
ACT.2.47*Allâh Teʿâlâya hamd ėdip cümle kavmiŋ yanında lütuf bulup geçinirler idi • Cenâb-ı Hakk dahi her gün halâs olacak kimseleri kelîseye zamm ėder idi ∞ 
ACT.3.1*Petro hem Yuhannâ bile dokuzuncu sâʿatde ki namâz sâʿati idi heykele çıkarlar idi 
ACT.3.2*ve bir âdam ki anasınıŋ rahminden kötürüm idi taşınıp ȯnủ heykele girenlerden sadakayı dilemek içỉn her gün heykeliŋ Güzel adlı kapᵼsına götür{ür}ler idi 
ACT.3.3*bu kimse heykele girecek Petroyu ve Yuhannâyı görüp sadaka alayım diyẻ yalvardı 
ACT.3.4*Petro dahi Yuhannâ ȯŋa gözlerini dikip dėdiler ki bize bak 
ACT.3.5*ol dahi onlara pekçe bakdı bu ümîd ile ki onlardan bir nesne ala 
ACT.3.6*ammâ Petro dėdi ki benim ne gümüşüm var ne altᵼnım ammâ ne kim var ise saŋa caba b'ism-i ʿİsâ el-Mesîh en-Nâsıratî kalk da gez 
ACT.3.7*ve sağ elinden alıp ȯnủ kaldırdı da fi'l-hâl tabanları ve topukları perkildi 
ACT.3.8*ol dahi bir uğurdan sıçrayıp kalkdı ve gezdi hem onlar ile gezerek ve sıçrayarak ve Allâh Teʿâlâya hamd ėderek heykele girdi 
ACT.3.9*ve ȯnủ cümle halk gördü ki gezip Allâh Teʿâlâya hamd ėder idi 
ACT.3.10*hem ȯnủ bildiler ki heykeliŋ Güzel Kapᵼsında sadaka dilemeḡe oturan kimesnedir ve ȯŋa vâkiʿ olduğundan havfnâk ve tahayyür oldular 
ACT.3.11*ve ol sağalmış kötürüm Petroya ve Yuhannâya yapışmış iken cümle kavim şaşmış onlara Süleymâniŋ Kemeri dėdiḡi kemere yürüdü 
ACT.3.12*bunủ Petro görüp kavme dėdi ki ėy İsrâʾîl âdamları bu nesneden ne taʿaccüb ėdersiŋiz ya ne diyẻ bize gözleriŋizi dikdiŋiz güyâ ki biz bunủ gezdiḡini kendỉ kudretimiz ya evliyâliḡimiz ile eyledik 
ACT.3.13*ol İbrâhîm ve İshâk ve Yaʿkûbuŋ Taŋrısı babalarımızıŋ kendỉ oğlu ʿİsâyı taʿzîz eyledi ki siz ȯnủ Pilatusuŋ eline teslîm eylediŋiz ve ȯnuŋ huzûrunda inkâr ėtdiŋiz eḡerçi o ıtlâkına hükm eyledi idi ise de 
ACT.3.14*ve ammâ siz ol kadîsi ve ol sâdıkı inkâr ėdip istediŋiz ki bir kâtili size bağışlana 
ACT.3.15*ve ol Hayâtıŋ Sultânını öldürdüŋüz ki Cenâb-ı Bârî ȯnủ ölümden ihyâ eyledi ve biz buŋa şâhidleriz 
ACT.3.16*ve ismine olan îmân ile bu gördüḡüŋüzü ve bildiḡiŋizi ȯnuŋ ismi kâʾim ėtmişdir hem ȯŋa olan îmân buŋa bu sıhhati cümleŋiziŋ huzûrunda vėrmişdir 
ACT.3.17*lakin hâlâ ėy karındaşlar bilirim ki bunủ hâkimleriŋiz gibi bilmezlikle ėtdiŋiz 
ACT.3.18*ve Cenâb-ı Hakk cümle peyġamberleriniŋ ağzı ile kendỉ Mesîhi siyâset çekeceḡinden sâbıkan haber vėrdiḡini tekmîl eyledi 
ACT.3.19*pes tevbe ve inâbet eyleyiŋ ki günâhlarıŋız mahv oluna Rabb Teʿâlânıŋ huzûrunda râhat zamânları gelip 
ACT.3.20*size tebşîr olan ʿİsâ el-Mesîhi irsâl ėtdikden soŋra 
ACT.3.21*ki ȯnủ gökler alıkosa gerek tâ Allâh Teʿâlâya evvel zamânda cümle mukaddesleri olan enbiyâlarıŋ ağzı ile söylediḡi her nesneleriŋ itmâmınıŋ vakti gelinceye dek 
ACT.3.22*zîrâ Mûsâ da babalara dėdi ki Cenâb-ı ʿİzzet Efendiŋiz size karındaşlarıŋızdan bencileyin bir peyġamber kaldıracakıdır pes ȯnủ her ne ki size der ise diŋleyiŋ 
ACT.3.23*ve ola ki her kim ol peyġamberi diŋlemez ise kavimden helâk ola 
ACT.3.24*ve dahi cümle peyġamberler Samuʾelden ve soŋradan olanlar ne kadar ki söylemiş varsa bu günleri tebşîr eylediler 
ACT.3.25*peyġamberleriŋ oğulları sizsiŋiz ve ol ʿahdiŋ ki Allâh Teʿâlâ babalarımız ile eyleyip İbrâhîme dėdi ki yeriŋ cümle kabileleri seniŋ nesliŋ ile mübârek olacaklardır 
ACT.3.26*Cenâb-ı Hakk ibtidâ size kendỉ ihyâʾ olunmuş oğlu ʿİsâyı gönderdi ki size herkes yaramazlıḡıŋızdan rücuʿ ėtdiḡiŋizce bereket vėre ∞ 
ACT.4.1*Bu kez bunlar kavme söyler iken imâmlar ve heykeliŋ başı hem Zındîkler üzerlerine geldiler 
ACT.4.2*ve kavme taʿlîm ėtdikleri hem ʿİsânıŋ ismi ile ölüleriŋ kıyâmetinden haber vėrdikleri içỉn darılıp 
ACT.4.3*üzerlerine ellerini saldılar da onları tâ irtesi güne dek zindâna kodular zîrâ artᵼk ahşâm idi 
ACT.4.4*ve bu kelâmı işiden niçe kimesneler îmân getirdiler de âdamlarıŋ ʿadedi beş biŋ kadar oldu 
ACT.4.5*ve ertesi günde başları ve şeyhler ve kâtibler Kuds-i Şerîfe cemʿ olduar 
ACT.4.6*ve baş imâm Hannâ ve Kayâfâ ve Yuhannâ ve İskender ve imâmlar cinsinden olanlarıŋ hepisi ile 
ACT.4.7*ve onları ortaya ihzâr ve suʾâl ėdip ne temessükle ya kimiŋ adı ile bunủ ėtdiŋiz 
ACT.4.8*o zamân Petro Rûhü'l-Kudüs ile memlû olup onlara dėdi ki ėy kavmiŋ başları ve İsrâʾîliŋ şeyhleri 
ACT.4.9*çün biz bugün bir derdli âdama olan hayırdan ne vech ile sıhhat buldu diyẻ teftîş olunuyoruz 
ACT.4.10*cümleŋize ve cümle İsrâʾîle maʿlûm ola ki bu nesne salb ėtdiḡiŋiz ve Allâh Teʿâlâ ölülerden ihyâ ėtdiḡi ʿİsâ el-Mesîhiŋ en-Nâsırîniŋ ismi ile oldu ve bu âdam huzûruŋuzda böyle sağ durduğu ȯnuŋ kuvveti iledir 
ACT.4.11*siz binâ ėdicilerden mahkûr olan taş budur ki köşe başı oldu 
ACT.4.12*ve hîç ġayrı kimsede halâs yokdur hem gök altında bir ġayrı isim yokdur ki âdamlara ȯnuŋla ki halâs bulamaları içỉn vėrmiş ola 
ACT.4.13*onlar dahi Petronuŋ ve Yuhannânıŋ pervâsızlığını görüp ve onlar câhil ve ümmîler bilip taʿaccüb ėtdiler ve onlarıŋ ʿİsâ ile idiḡini bildiler 
ACT.4.14*ve ol sıhhat bulmuş âdamı bile hâzır görüp hîç karşᵼ söylemeḡe kâdır olmadılar 
ACT.4.15*pes onlardan mahfilden çıksınlar diyẻ emr ėtdiler ve soŋra mâbeynlerinde müzâkere ėdip 
ACT.4.16*dėdiler ki bu âdamlara ne eyleyelim çün onlardan zâhir muʿcizât olduğu İsrâʾîl ahâlîsine maʿlûmdur ve biz dahi inkâr ėdemeziz 
ACT.4.17*ammâ kavm arasında bu nesne ziyâde şâyiʿ olmamak içỉn onlara ʿazîm tehdîd ile yasak ėdelim ki artᵼk nâsdan bir kimseye bu ism ile söylemeye 
ACT.4.18*pes onları çağ{ır}ıp onlara tenbîh ėtdiler ki âslâ ʿİsânıŋ ismi ile söylemeyeler 
ACT.4.19*ammâ Petro ve Yuhannâ cevâb vėrip dėdiler ki Cenâb-ı ʿİzzeti diŋlemeyip sizi diŋlemek Cenâb-ı Hakkıŋ huzûrunda revâmıdır siz hükm eyleyiŋ 
ACT.4.20*zîrâ bizi dersen biz gördüḡümüz ve işitdiḡimiz nesneleri söylememeḡe kâdir deḡiliz 
ACT.4.21*onlar dahi onlara tekrâr tehdîd ėdip salıvėrildiler çün kavmiŋ sebebinden bir şey bulmadılar ki onlara ʿikâb ėtmeḡe kâdır olalar zîrâ olduğu nesneden hepisi Allâh Teʿâlâya mecd ėderler idi 
ACT.4.22*ve ol âdam ki sıhhatiŋ muʿcizâtı onda zâhir oldu kırk yaşından ziyâde yaşlı idi 
ACT.4.23*pes bunlar salıvėrildikden soŋra onlara geldiler hem baş imâmlarıŋ ve ihtiyârlarıŋ onlara her söylediḡi nesneyi nakl eylediler 
ACT.4.24*onlar dahi işidip ittifâk ile Allâh Teʿâlâya âvâz kaldırıp dėdiler ki yâ Rabb yeri göḡü deryâyı ve içlerinde ne ki varsa Yaradan sensin 
ACT.4.25*ve Rûhü'l-Kudüs ile kuluŋ Dâvûduŋ ağzı vâsıtası ile dėdiŋ ümmetler ne diyẻ neht ėderler ve kavimler bî-maʿnî endişe ėderler 
ACT.4.26*yeriŋ pâdişâshları muhâzara ėderler ve hâkimler birbiriyle Allâh Teʿâlâ hem ȯnuŋ Mesîhi üzerine cemʿ oldular 
ACT.4.27*zîrâ sahîhdir ki mesh ėtdiḡiŋ Oğluŋ üzerine Hirodes ve Pilatus Pontî ümmetler ile ve İsraʾel kavmi ile cemʿ oldular 
ACT.4.28*ol cümle nesneleri ėtmek içỉn ki seniŋ eliŋ ve tedbîriŋ onlarıŋ olacağını takdîr ėtmişdir 
ACT.4.29*pes hâlâ yâ Rabb onlarıŋ tehdîdine bak ve kullarıŋ seniŋ kelâmıŋı pervâsız söylemesini ihsân eyle 
ACT.4.30*ve eliŋi uzat ki Kuddûs Oğluŋ ʿİsânıŋ ismi ile şifâlar ve âyât ve muʿcizât ola 
ACT.4.31*ve duʿâ ėtdiklerinden soŋra cemʿ oldukları yer ditredi hem cümlesi Rûhü'l-Kuddûs ile memlû olup Kelâm-Ullâhı pervâsız söylediler 
ACT.4.32*ve îmân getiren kesretiŋ göŋlü bir ve cânı bir idi • hîç kimse kendỉ varı içỉn benimdir dėmezdi illâ her şey onlara müşterek idi 
ACT.4.33*ve havâriyyûn ʿazîm kuvvet ile Hazret-i ʿİsâ Efendiniŋ ihyâ olduğuna şehâdet ėderler idi de hepisi üzerine ʿazîm inʿâm var idi 
ACT.4.34*çün aralarında bir muhtâc yok idi zîrâ cümle mülk ya ev sâhibi olanlar onları satıp ve satıldığı nesneleriŋ bahâsını getirip 
ACT.4.35*havâriyyûnuŋ ayakları öŋüne korlar idi • ȯndan herkese ihtiyâcına göre ületirler idi 
ACT.4.36*bu kez havâriyyûndan Barnâbâ lakabıyla mülakkab ki tercüme olunup ibnü'l-ʿazâ dėmekdir Levî ve Kıbrᵼslı Yosesiŋ 
ACT.4.37*bir tarlası var iken ȯnủ satdı ve akçeyi getirip onları havâriyyûnuŋ ayakları öŋüne kodu ∞ 
ACT.5.1*Ammâ Hanâniyâ nâm bir âdam kendi ʿavratı Saffîre ile bir mülkünü satdı 
ACT.5.2*ve ʿavratınıŋ ʿilmi ile bahâdan dolandırdı da bir payı getirip havâriyyûnuŋ ayakları öŋüne kodu 
ACT.5.3*Petro dahi dėdi ki yâ Hanâniyâ niçỉn Şeytân kalbiŋe iğvâ vėrdi ki Rûhü'l-Kuddûsa yalan söyleyip bu çiftliğiŋ bahâsından dolandırdıŋ 
ACT.5.4*saklayaydıŋ saŋa kalmaz mı idi ve satıldıkdan soŋra eliŋde deḡilmi idi • naʿceb sen bunủ irtikâb eylediŋ • yalan âdamlara deḡil illâ Allâh Teʿâlâdır 
ACT.5.5*Hanâniyâ bu sözleri işidip düşdü de cân teslîm ėtdi ve bu nesneleri işidenlere ʿazîm korku geldi 
ACT.5.6*baʿdehu baʿzı yiḡitler kalkıp ȯnủ kaldırdılar ve taşra götürüp gömdüler 
ACT.5.7*ȯndan aralıkda yakın üç sâʿat geçdi ki ʿavratı dahi ne olduğunu bilmeyip çıka geldi 
ACT.5.8*ve Petro ȯŋa dėdi ki deyvėr baŋa çiftliḡi o kadara mı satdıŋız • ol dahi evet o kadara dėdi 
ACT.5.9*Petro dahi ȯŋa dėdi ki çünki Cenâb-ı Hakkıŋ rûhunu imtihân ėtmek içỉn beynleriŋizde bile ittifâk eylediŋiz • işte kocaŋı gömenleriŋ ayakları kapᵼdadır ve onlar seni de taşraya götüreceklerdir 
ACT.5.10*ol dahi fi'l-hâl ȯnuŋ ayağında düşüp cân vėrdi ve yiḡitler girip ȯnủ ölmüş buldular da taşraya götürüp kocası yanında gömdüler 
ACT.5.11*cemâʿate dahi hem cümle bu nesneleri işidenlere ʿazîm havf geldi 
ACT.5.12*ve havâriyyûnuŋ elleri ile kavm arasında çok âyât ve muʿcizât oldu hem onlar hepisi ittifâk üzere Süleymânıŋ Kemerinde bulunurlardı 
ACT.5.13*ve ġayrı kimesneniŋ cânı yok idi ki onlara katıla illâ cümle kavm onları taʿzîm ėder idi 
ACT.5.14*ve gide gide Rabbe îmân getiren erler ve ʿavratlar çok ilhâk olunurlar idi 
ACT.5.15*şöyle ki hastaları çârşᵼlara çıkarırlar idi ve onları döşekler ve kerevetler üzerine korlar idi tâ kim Petro geldiḡi zamân bârî ȯnuŋ gölgesi onlarıŋ birisini gölgelendire 
ACT.5.16*hem yakın şehirlerden çok halk hastaları ve rûh-ı nâpâklardan muʿazzeb olanları getirip Kuds-i Şerîfe cemʿ olurlar idi ve cümlesi sağalıvėrdi 
ACT.5.17*bu kez baş imâm ve bile olanlar hepisi ki Zındîkî mezhebinden idiler pür hased olup 
ACT.5.18*havâriyyûn üzerine ellerini saldılar da onları beḡlik zindâna kodular 
ACT.5.19*ammâ Cenâb-ı Hakkıŋ meleḡi gėcede zindânıŋ kapᵼlarını açıp ve onları taşraya çıkarıp dėdi ki 
ACT.5.20*varıŋ heykelde hâzır oluŋ ve halka bu hayâtıŋ cümle sözlerini söyleyiŋ 
ACT.5.21*onlar dahi bunủ işidip seher vaktinde heykele girdiler vaʿz eylediler • baş imâm dahi hem bile olanlar geldiler ve mahfili hem cümle benî İsrâʾîliŋ şeyhlerini devşirdiler de onları getirsinler diyẻ zindâna âdamlar gönderdiler 
ACT.5.22*ammâ ʿasesler zindâna gelip onları bulmadılar pes döndüler ve haber vėrip 
ACT.5.23*dėdiler ki zindânı bir-hoş kapalı ve taşrada kapᵼlarıŋ öŋünde bekçiler durur bulduk ammâ açdığımız zamân içerde kimseyi bulmadık 
ACT.5.24*imâm-ı ʿazîm dahi ve heykeliŋ başı hem baş imâmlar bu sözleri işidip ʿaceb onlarıŋ hâl nice oldu diyẻ rayb ü gümânda idiler 
ACT.5.25*ve bir âdam yetişip hem haber getirip onlara dėdi ki işte ol zindâna koduğuŋuz âdamlar heykeldedir ve orada halka vaʿz ėdip dururlar 
ACT.5.26*o zamân heykel başı oraya ʿasesler ile vardı da onları getirdi ammâ ʿunf ile deḡil zîrâ halkdan korkdular ki taşlanmayalar 
ACT.5.27*ve onları getirip mahfele ihzâr eylediler • imâm-ı aʿzam dahi onlara suʾâl ėdip 
ACT.5.28*dėdi ki biz size bu ism ile vaʿz ėtmesini bi'l-külliye yasak ėtmedikmi yine de işte siz Kuds-i Şerîfi vaʿzıŋız ile doldurduŋuz ve bu kanı üzerimize yükletmek istersiŋiz 
ACT.5.29*ammâ Petro ve sâʾir havâriyyûn cevâb vėrip dėdiler ki insâna itâʿat ėtmekden ise Allâh Teʿâlâya itâʿat ėtmek evlâdır 
ACT.5.30*babalarımızıŋ Taŋrısı ağac pâresinde salb ėdip öldürdüḡüŋüz Hazret-i ʿİsâyı ihyâ eyledi 
ACT.5.31*Cenâb-ı Hakk ȯnủ kendỉ sağ eli ile refʿ ėdip İsrâʾîle tevbe ve günâhlarına mağfiret vėrmek içỉn sûltân ve hallâs eyledi 
ACT.5.32*ve biz hem Cenâb-ı ʿİzzetiŋ kendỉye mutîʿ olanlara vėrdiḡi Rûhü'l-Kuddûs dahi bu dėdiḡimiz nesnelere şâhidleriz 
ACT.5.33*bu kez onlar bunủ işidip darıldılar da onları öldürmeḡe müşâvere ėtdiler 
ACT.5.34*ve Tevrâtıŋ muʿallimi hem kavim yanında mükerrem Ġamâliʾel nâm Ferizzi mahfelde kalkıp emr eyledi ki havâriyyûnu biraz taşraya götüreler 
ACT.5.35*ve onlara dėdi ki ėy İsrâʾîl âdamları bu âdamlarıŋ husûsunda ne ėdeceḡiŋizi bir-hoş teʾemmül eyleyiŋ 
ACT.5.36*zîrâ zamân evâʾilde Yûdâ nâm kimesne peyda olup benlik satar idi ve onuŋ başına yakın dört yüz âdam üşdüler de katl olundu hem ȯŋa tâbiʿ olanlar cümlesi perîşân ve bî-nişân oldular 
ACT.5.37*bundan soŋra tahrîriŋ zamânında ol Celîlli Yahûdâ peydâ oldu da kendỉye çok kavmi uydurdu • ol dahi helâk oldu ve ȯŋa tâbiʿ olan hepisi perîşân oldular 
ACT.5.38*pes hâlâ size dėrim ki bu âdamlardan vâz geçesiz ve onları salıvėresiz zîrâ bu teşvîr ya bu iş insândan ise kendỉ kendỉden fesh olur 
ACT.5.39*ve eḡer Allâhdan ise siz ȯnủ fesh ėtmeḡe kâdir deḡilsiŋiz ve sakınıŋ ki Allâh Teʿâlâya karşᵼ koyanlardan olmayasıŋız 
ACT.5.40*onlar dahi ȯŋa kâʾil oldular ve havâriyyûnu çığırıp onlara hadd çaldılar da ʿİsânıŋ ismi ile söylemeyelerini nehy ėdip salıvėrdiler 
ACT.5.41*onlar dahi ʿİsânıŋ ismi içỉn ʿayblandığına lâyık olduklarından ferahlanıp mahfelden gitdiler 
ACT.5.42*ve her gün heykelde ve evlerde vaʿz ėtmekden ve Hazret-i ʿİsâ el-Mesîhi tebşîr ėtmekden ferâġat ėtmediler ∞ 
ACT.6.1*Bu kez ol günlerde şâkirdler çoğalıp Yûnânîleriŋ ʿİbrânîler ile onlarıŋ dul karıları her günki hizmetinde tahkîr oldukları içỉn ġavġâsı peydâ oldu 
ACT.6.2*ve ol oniki kişi telâmîziŋ çoğunu cemʿ ėdip biz Kelâm-Ullâhı bırağıp sofralarda hizmet ėtmek revâ deḡil dėdiler 
ACT.6.3*ȯnuŋ içỉn ėy karındaşlar araŋızdan meşhûd ve Rûhü'l-Kudüs ile memlû yedi âdamları ihtiyâr eyleyiŋ ki onları bu maslahata taʿyîn ėdeviz 
ACT.6.4*ve biz namâzda ve hutbeniŋ hidmetinde müdâvemet ėdelim 
ACT.6.5*bu söz cümle kesrete pesend geldi de îmân ve Rûhü'l-Kudüs ile dolu İstefan nâm âdamı ve Filippoyu ve Pürohoru ve Nikanoru ve Timonu ve Parmenayı ve dahîl Antakiyalı Nikolayı ihtiyâr eylediler 
ACT.6.6*ve onları havârîleriŋ öŋüne ihzâr ėtdiler • onlar dahi duʿâ ėtdikden soŋra üzerlerine ellerini vazʿ ėtdiler 
ACT.6.7*bu kez Kelâm-Ullâh izdiyâd olurdu ve telâmîziŋ ʿadedi Kuds-i Şerîfde pek çoğalır idi hem imâmlardan çoğu dahi dîne itâʿat ėderler idi 
ACT.6.8*ve İstefan îmân ve kuvvet ile dolu kavim arasında âyât ve muʿcizât gösterir idi 
ACT.6.9*ondan Libertînî ve Kîrenâyî ve İskenderûnî ve Kilikiyelı hem Âsiyânıŋ cemâʿatinden baʿzı kimesneler peydâ olup İstefan ile mübâhese eylediler 
ACT.6.10*ammâ hikmete ve ol Rûha ki ȯnuŋ kuvveti ile söyler idi mukâvemet ėdemediler 
ACT.6.11*o zamân el altında baʿzı âdamları kındırdılar ki biz bunlarıŋ Hazret-i Mûsâ ve Allâh Teʿâlâ hakkında küfür söylediḡini işitdik dėdiler 
ACT.6.12*ve kavmi hem şeyhleri ve kâtibleri tahrîk eylediler de üzerine gelip ȯnủ kapdılar ve mahkemeye getirdiler 
ACT.6.13*yalan şâhidleri dahi ihzâr ėtdiler ki şu âdam bu mukaddes yeriŋ ve Tevrâtıŋ hakkında küfür sözleri söylemekden ferâġat ėtmez dėdiler 
ACT.6.14*zîrâ işitdik ol ʿİsâ en-Nâsirî bu yeri bozacak ve Mûsânıŋ bize vėrdiḡi âyînlerini taġyîr ėdecekdir dėdi 
ACT.6.15*ve mahfilde oturanlar hep ȯŋa gözleri dikip gördüler ki ȯnuŋ yüzü melek yüzüne beŋzer idi ∞ 
ACT.7.1*Ondan imâm-ı aʿzam ȯŋa fi'l-vâkiʿ böylemidir dėdi 
ACT.7.2*ol dahi dėdi ki ėy karındaş âdamlar ve babalar diŋleyiŋ • babamız İbrâhîm Harrânda sâkin olmazdan evvel Beyne'n-Nehreynde olduğu zamân Cenâb-ı ʿİzzet ȯŋa tecellî eyleyip 
ACT.7.3*hitâb eyledi ki vilâyetiŋden hem hısım akrabâŋdan çık da ben saŋa göstereceḡim diyâra gel 
ACT.7.4*o zamân Keldânîn vilâyetinden çıkdı da Harrânda sâkin oldu ve oradan babası vefât ėtdikden soŋra Cenâb-ı Hakk ȯnủ hâlâ bu siz olduğuŋuz vilâyete göçürdü 
ACT.7.5*ve ȯnuŋ içinde ȯŋa bir ayak {basacak} yer bile mîrâs vėrmedi eḡerçi ȯŋa hem ondan soŋra ȯnuŋ nesline dahi bir oğlu yok iken ȯnủ mülk içỉn vėrmeḡe ikrâr ėtdi idi ise de 
ACT.7.6*ve Allâh Teʿâlâ böyle dėdi seniŋ nesliŋ ġayrı vilâyetde ġarîb olalar ve istiʿbâd olunup dört yüz yıl derd çekeler 
ACT.7.7*nihâyet dėdi Allâh Teʿâlâ ben onları kullanan ümmet üzerine hükm ėdeyim • ȯndan soŋra çıkalar da baŋa bu yerde ʿibâdet ėdeler 
ACT.7.8*ve ȯŋa hitân ʿahdini vėrdi • ol dahi İshâkı tevlîd ėdip ȯnủ sekizinci günde sünnet eyledi ve İshâk Yaʿkûbu Yaʿkûb dahi oniki reʾs ü'l-âbâyı tevlîd eyledi 
ACT.7.9*ve reʾs ü'l-âbâʾ Yûsufa hased çekip ȯnủ Mısra götürmek içỉn satdılar ve Allâh Teʿâlâ ȯnuŋla olup 
ACT.7.10*ȯnủ cümle belâlardan halâs eyledi hem ȯŋa Mısır pâdişâhıŋ huzûrunda ʿinâyet ve hikmet vėrdi ol ki ȯnủ Mısır ve bütün sarâyı üzerine zabtcı eyledi 
ACT.7.11*bu kez cümle Mısır ve Kenʿân vilâyetinde ʿazîm kaht ve müzâyaka oldu ve babalarımız zahîre bulamazlar idi 
ACT.7.12*Yaʿkûb dahi Mısırda buğday var idiḡini işidip evvelki kerre babalarımızı gönderdi 
ACT.7.13*ve ikinci kerre Yûsuf kendỉ karındaşlarından teşhîs olundu hem Yûsufuŋ nesli dahi pâdişâha maʿlûm oldu 
ACT.7.14*ve Yûsuf babası Yaʿkûbu ve cümle hısım ve akrabâsını ki yetmiş beş cân idiler çığırmağa gönderdi 
ACT.7.15*Yaʿkûb dahi Mısra indi de o hem babalarımız vefât eylediler 
ACT.7.16*ve Seheme intikâl olunup Sehem emỉriŋ oğullarından İbrâhîmiŋ akçe bahâsıyla satᵼn aldığı mezâra konuldu 
ACT.7.17*bu kez Allâh Teʿâlâ İbrâhîme yemîn ėtdiḡi vaʿdeniŋ zamânı yaklaşıp kavim Mısırda artıp çoğaldı 
ACT.7.18*tâ Mısırda bir ġayrı pâdişâh kalkınca ki Yûsufu bilmez idi 
ACT.7.19*bu neslimiz üzerine bir tedbîr kurup babalarımıza kemlik eyledi şöyle ki maʿsûmlarını yaşatmamak içỉn bırakdırır idi 
ACT.7.20*o zamân Mûsâ doğdu ve hüsn-i hüdâyı var idi de babasınıŋ evinde üç ay beslendi 
ACT.7.21*ȯndan bırağıldıkdan soŋra ȯnủ firʿavnıŋ kızı devşirdi ve oğul yerine besledi 
ACT.7.22*ve Mûsâ cümle Mısırlılarıŋ ʿilminde müteʿallim olup efʿâl ve akvâla kâdir idi 
ACT.7.23*ve tamâm kırk yaşında iken göŋlüne girdi ki varıp karındaşlarını ve benî İsrâʾîli ziyâret eyleye 
ACT.7.24*ve birini görüp ki ȯŋa zulm olunur idi • ȯŋa yârdᵼm eyledi ve Mısırlıyı öldürüp mazlûmuŋ intikâmını aldı 
ACT.7.25*ve zann ėderdi ki karındaşlar Allâh Teʿâlâ onlara ȯnuŋ eli ile halâs vėreceḡini aŋlarlar idi ammâ onlar aŋlamazlar idi 
ACT.7.26*pes irtesi günde onlar çekişir iken aralarında göründü de onları sulha kındırıp dėdi ki ėy âdamlar siz karındaşlarsıŋız niçỉn birbiriŋize ġadr ėdersiŋiz 
ACT.7.27*ammâ yoldaşına ġadr ėden kimesne ȯŋa redd-i kelâm ėdip dėdi ki seni üzerimize sultân yâ hâkim kim nasb eyledi 
ACT.7.28*dün Mısırlıyı öldürdüḡüŋ gibi beni mi de öldürmeḡe istersin 
ACT.7.29*bu sözü Mûsâ işidip kaçdı ve Mediyân vilâyetinde ġurbet çekip orada iki oğlu tevlîd eyledi 
ACT.7.30*ve kırk yaşından soŋra Cenâb-ı ʿİzzetiŋ meleḡi ȯŋa beriyyede Tûr-ı Sînâda hartût âteşiniŋ ʿalevinde göründü 
ACT.7.31*bu kez Mûsâ görüp ol rüʾyâdan hayrân oldu ve ȯŋa nedir bu bakayım diyẻ yanaşcı {olup} Cenâb-ı Hakkıŋ âvâzı ȯŋa hitâb eyledi 
ACT.7.32*ki dėdi ben babalarıŋıŋ Taŋrısı İbrâhîmiŋ İshâkıŋ ve Yaʿkûbuŋ Taŋrısıyım ve Mûsâ lerzân olup ȯŋa ıttılâʿ ėtmeḡe cerâʾet ėtmez idi 
ACT.7.33*ve Cenâb-ı Bârî ȯŋa dėdi ki ayaklarıŋıŋ babûcunu çözüp çıkar zîrâ durduğuŋ yer mukaddesdir 
ACT.7.34*kavmimiŋ Mısırda çekdiḡi musîbetini ʿayânen gördüm ve onlarıŋ âhlarını işitdim de onları halâs ėtmeḡe indim pes hâlâ gel seni Mısra irsâl ėdeyim 
ACT.7.35*ol Mûsâyı ki ȯnủ inkâr ėdip seni sultân ve hâkim kim nasb ėtdi dėdiler ȯnủ Allâh Teʿâlâ zabtcı ve ȯŋa hartûtda görünen meleḡiŋ hedâʾisi ile muhallis eyledim 
ACT.7.36*o onları ihrâc eyleyip Mısır diyârında ve Bahr-i Külzümde ve beriyyede kırk yıl âyât ve muʿcizât eyledi 
ACT.7.37*ol Mûsâ ki benî İsrâʾîle dėdi Taŋrıŋız Allâh Teʿâlâ size karındaşlarıŋız arasından bencileyin peyġamberi kaldıracakdır ȯnủ diŋleyiŋiz 
ACT.7.38*cemâʿatde beriyyede ȯnuŋ ile ve babalarımız ile Tûr-ı Sînâda söyleyen melekle bile olan odur ve hakk kelimâtı bize nakl ėtmek içỉn ahz eyledi 
ACT.7.39*ammâ babalarımız ȯnủ diŋlemek istemediler belki ȯnủ redd ėdip kalbleri ile Mısra döndüler 
ACT.7.40*hem Hârûna dėdiler ki bize öŋümüzde varacak ilâhlar yap zîrâ bu Mûsânıŋ ki bizi Mısır diyârından çıkardı nice olduğunu bilmeziz 
ACT.7.41*ve ol eyyâmda bir buzağı yapdılar hem büte kurbân eylediler de elleriniŋ ʿamellerinden hazzlandılar 
ACT.7.42*Allâh Teʿâlâ dahi dönüp onları göḡüŋ ʿaskerine ʿibâdet ėtdirdi belki nitekim enbiyâ kitâbında yazılmışdır ki Beyt-i İsrâʾîl baŋa beriyyede kırk yıl zebih ve kurbânlar ėtdiŋiz 
ACT.7.43*belki Maʾalokuŋ çâdırını ve Refân nâm ilâhlarıŋ yıldızını ʿibâdet ėtmeŋiz içỉn yapdığıŋız sûretleri taşıdıŋız ȯnuŋ içỉn ben sizi Bâbelden öteye götüreyim 
ACT.7.44*şehâdet otağı beriyyede babalarımız yanında idi nice ki ol ȯnủ gördüḡü örneḡe göre yap diyẻ ısmarlayan kimesneye emr eyledi idi ise 
ACT.7.45*ve ȯnủ babalarımız alıp Yoşeʿ ile ol vilâyete götürdüler ki Cenâb-ı ʿİzzetiŋ babalarımız öŋünden sürdüḡü ümmetleriŋ mülkü idi ve orada tâ Dâvuduŋ ʿasrına dek durur idi 
ACT.7.46*ol ki Cenâb-ı Hakkıŋ huzûrunda ʿinâyet bulup Yaʿkûbuŋ Taŋrısına bir mekân bulayım diyẻ taleb eyledi 
ACT.7.47*ammâ ȯŋa beyti yapan Süleymân idi 
ACT.7.48*lakin el-Müteʿâl el ʿameli ile yapılan heykelde sâkin deḡildir • nebîniŋ dėdiḡi gibi 
ACT.7.49*Benim kürsim semâʾ ve ayaklarımıŋ basamağı arzdır siz baŋa ne beyt yapabilirsiŋiz der Allâh Teʿâlâ yâ râhatımıŋ yeri ne şekil olur 
ACT.7.50*bu cümle nesneleri benim elim yapmadı mı 
ACT.7.51*ėy pek boyunlu ve kalbi hem kulakları sünnetsiz âdamlar siz dâʾimâ Rûhü'l-Kuddûsa muhâlefet ėdersiŋiz • babalarıŋız ėtdiḡi gibi siz dahi ėdersiŋiz 
ACT.7.52*babalarıŋız kanġı peyġamberlere iztihâd ėtmediler • ol Sâdıkıŋ geleceḡinden haber vėrenleri bile katl eylediler ki hâlâ siz ȯnuŋ hâʾinleri ve kâtillerisiŋiz 
ACT.7.53*ki melekleriŋ sipârişi ile olan dîni kabûl ėtdiŋiz ve ȯnủ gözetmediŋiz 
ACT.7.54*pes onlar bu nesneleri işitdip yüreklerinde çatladılar idi ve üzerine dişler bilerler idi 
ACT.7.55*ammâ o Rûhü'l Kuddûs ile memlû olmağla gözlerini göḡe dikip Cenâb-ı Hakkıŋ celâlini hem Cenâb-ı Hakkıŋ sağ tarafında duran Hazret-i ʿİsâyı gördü 
ACT.7.56*ve dėdi ki işte ben gökleri açık ve Cenâb-ı Hakkıŋ sağ tarafında İbn-i Beşeri durur gördüm 
ACT.7.57*ammâ onlar ʿazîm âvâz ile çağrıp kulaklarını kapadılar ve hepisi bir ittifâk ile üzerine hücum eylediler 
ACT.7.58*ve ȯnủ şehirden sürüp taşladılar idi • şâhidler dahi libâslarını Sâvul nâm bir oğlanıŋ ayaklarında kodular 
ACT.7.59*İstefanı taşladılar idi ol ki Hazret-i ʿİsâya istidʿâ ėdip yâ Rabb ʿİsâ rûhumu kabûl eyle der idi 
ACT.7.60*ȯndan diz çöküp ʿazîm âvâz ile çığırdı ki yâ Rabb bunủ bunlara günâh sayma ve bu sözü dėdiḡi gibi uyana kaldı ∞ 
ACT.8.1*Ve Sâvul ȯnuŋ katline kâʾil idi ve o zamân Kuds-i Şerîfde olan kelîseye ʿazîm ıztırâb olmağla havâriyyûndan ġayrı hepisi Yahûdâ ve Samâra semtlerinde perîşân oldular 
ACT.8.2*ve baʿzı dîndâr âdamlar İstefanı defn ėtmeḡe götürdüler hem ȯnuŋ içỉn ʿazîm yas çekdiler 
ACT.8.3*ammâ Sâvul kelîseyi harâb ėdip evden eve girir idi ve erleri hem ʿavratları çıkarıp zindâna kor idi 
ACT.8.4*perîşân olanlar ise Kelâm-Ullâhı tebşîr ėderek dolaşırlar idi 
ACT.8.5*ve Filipo Samâra şehrine inip onlara Hazret-i Mesîhi vaʿz ėderdi 
ACT.8.6*halk dahi ittifâk üzere Filiponuŋ söylediḡi nesneleri diŋleyip ėtdiḡi muʿcizâtını hem işidirler hem hem görürler idi 
ACT.8.7*zîrâ rûh-ı nâpâklar niçe sâhiblerinden ʿazîm savt ile çığırıp çıkdılar idi ve niçe meflûclar ve topallar sıhhat buldular idi 
ACT.8.8*pes ol şehirde ʿazîm şenlik peydâ oldu 
ACT.8.9*ve ol şehîrde evvelden Simun nâm bir âdam var idi ki sihirbâzlık ėderdi ve benlik satıp Samâra halkını hayrân ėtdirir idi 
ACT.8.10*ve cümlesi büyükden küçüḡe varınca ȯnủ diŋleyip bu ʿazîm kudret-ullâhdır dėrler idi 
ACT.8.11*pes ȯnủ diŋlerler idi zîrâ onları niçe zamândan berỉ sihirbâzlikle müsahher ėtdi idi 
ACT.8.12*ammâ melekût-ullâhıŋ husûslarını ve ʿİsâ el-Mesîhiŋ adı ile tebşîr ėden Filipoya inandığı zamân erler ve ʿavratlar taʿammüd olurlar idi 
ACT.8.13*Simun dahi kendỉ îmân getirdi ve müteʿammed oldukdan soŋra dâʾimâ Filipo ile durur idi ve niçe âyât ve muʿcizât müşâhede ėtdikçe hayrân kalır idi 
ACT.8.14*bu kez Kuds-i Şerîfde olan havâriyyûn işidip ki Samâra Kelâm-Ullâhı kabûl eyledi onlara Petro ve Yuhannâyı irsâl eylediler 
ACT.8.15*ki oraya inip onlar içỉn duʿâlar ėderler idi tâ kim Rûhü'l-Kuddûsa mâʾil olalar 
ACT.8.16*çün dahi onlarıŋ birisi bile üzerine düşmemiş idi ancak Rabb ʿİsânıŋ ismi ile müteʿammed idiler 
ACT.8.17*o zamân üzerlerine ellerini kodular onlar dahi Rûhü'l-Kuddûsa mâʾil oldular 
ACT.8.18*bu kez Simun görüp ki havâriyyûnuŋ elleri konulmağla Rûhü'l-Kuddûs vėrilir idi onlara akçe ʿarz eyleyip 
ACT.8.19*dėdi ki baŋa da bu kudret vėriŋ ki ben dahi kimiŋ üzerine ellerini koyacak olursam Rühü'l-Kuddûsa mâʾil ola 
ACT.8.20*ammâ Petro ȯŋa dėdi ki akçeŋ de sen de helâke varıŋ çün sen zann eylediŋ ki hibet-ullâha akçe ile tahsîl olunur 
ACT.8.21*bu maslahatda seniŋ ne hisseŋ ne nasîbiŋ var zîrâ kalbiŋ Cenâb-ı Hakkıŋ huzûrunda müstakîm deḡildir 
ACT.8.22*pes bu şirretiŋden tevbe eyle ve Allâh Teʿâlâya yalvar bulay ki saŋa kalbiŋiŋ fikri ʿafv oluna 
ACT.8.23*zîrâ seni merâretiŋ ödünde ve fıskıŋ bendinde görürüm 
ACT.8.24*Simun dahi cevâb vėrip dėdi ki siz benim içỉn Allâh Teʿâlâya duʿâ eyleyiŋ ki bu dėdiḡiŋizden bir nesne üzerime gelmeye 
ACT.8.25*pes onlar Kelâm-Ullâhı münâşede ve ihbâr ėtdikden soŋra Kuds-i Şerîfe döndüler ve niçe Samârîleriŋ kasabalarında tebşîr eylediler 
ACT.8.26*bu kez Cenâb-ı ʿİzzetiŋ bir meleḡi Filipoya söyleyip dėdi ki kalk cenûba doğru Kuds-i Şerîfden inen yoldan Ġazēye git ki vîrândır 
ACT.8.27*ol dahi kalkıp gitdi ve işte bir Habeşî âdam-ı hâdım Habeş melikesi Kandakeniŋ zaʿîmi ki ȯnuŋ cümle hazîneleri üzerine nazîr iken Kuds-i Şerîfe secde ėtmeḡe gelmiş idi 
ACT.8.28*ve dönüşde ʿarabası üzerinde oturur iken İşâʿyâ Peyġamberiŋ kitâbını okur idi 
ACT.8.29*ve Rûh Filipoya dėdi ki yaklaş ve bu ʿarabaya yetiş 
ACT.8.30*Filipo dahi koşa koşa gelip işitdi ki İşâʿyâ Peyġamberiŋ kitâbını okur idi ve ȯŋa okuduğuŋu aŋlarmısın dėdi 
ACT.8.31*ol dahi dėdi ki mürşid olmayınca nice kâbil ve Filipoyu yalvardı ki binip bile otura 
ACT.8.32*ve okuduğu kitâbıŋ yeri bu idi Kanâreye kuzủ gibi götürüldü ve kırkıcı öŋünde duran dilsiz koyun gibi ağzını açmadı 
ACT.8.33*alçaklığında hükm-ü ʿaleyhi kesildi ȯnuŋ ʿasrını kim söyleyebilir zîrâ hayvâtı yerden kesildi 
ACT.8.34*ve hâdım Filipoya söz açıp dėdi ki kerem eyle bu peyġamber bunủ kimi içỉn söyler kendỉ içỉn mı yohsa ġayrı kimse içỉn 
ACT.8.35*Filipo dahi ağzını açıp ve bu kitâbdan ibtidâ ėdip ȯŋa Hazret-i ʿİsâyı tebşîr eyledi 
ACT.8.36*ve yolda giderek bir suya vâsıl oldular da hâdım ȯŋa dėdi ki işte su • mâniʿ nedir ki ben dahi müteʿammed olayım 
ACT.8.37*Filipo dahi dėdi ki eḡer bütün kalb ile îmân getirirsen câʾizdir • ol dahi cevâbında dėdi ki âmennâ ki ʿİsâ el-Mesîh İbn-Ullâhdır 
ACT.8.38*ve buyurdu ki ʿaraba dura • ondan ikisi bile Filipo ve hâdım suya girdiler de Filipo ȯnủ ʿamed eyledi 
ACT.8.39*ve sudan çıkdıklarından soŋra Rabbiŋ rûhu Filipoyu hatf eyledi de hâdım ȯnủ artᵼk görmedi • bu husûsdan kendỉ yoluna sevine sevine gitdi 
ACT.8.40*ve Filipo Âzotda bulundu da geçerken cümle şehirlere tebşîr ėder idi tâ Kayseriyeye gelinceye dek ∞ 
ACT.9.1*Bu kez Sâvul Rabbiŋ telâmîzi üzerine tehdîd ve katllerden dem urup imâm-ı aʿzama geldi 
ACT.9.2*ve ondan Şâmda olan kelîselerine emirler istedi ki bu dînde buldukları eḡer erler eḡer ʿavratları kayd ü bend ile Kuds-i Şerîfe getire 
ACT.9.3*pes yolda iken vâkiʿ oldu ki Şâma yaklaşıp aŋsızdan ȯnuŋ etrâfında gökden bir nûr ibrâk eyledi 
ACT.9.4*ve yere düşdükden soŋra bir âvâz işitdi ki Sâvul Sâvul beni niçỉn iztihâd ėdersin dėdi 
ACT.9.5*ol dahi kimsin sen yâ Rabb deyince Rabb dėdi ki ben iztihâd ėtdiḡiŋ ʿİsâyım • saŋa güç olur öḡendereye karşᵼ depmek 
ACT.9.6*ol dahi lerzân ve hirasân yâ Rabbim ne istersin ki ėdeyim dėdi • Rabb dahi kalk şehre gir de saŋa ne ėdeceksin deyivėrile dėdi 
ACT.9.7*ve bile olan yolcular âvâzı işidip ve kimseyi görmeyip nutukları tutuldu 
ACT.9.8*Sâvul dahi yerden kalkıp ve gözleri açıp kimseyi görmezdi ve onlar ȯnủ el ile güdüp Şâma getirdiler 
ACT.9.9*ve üç gün nâ-bînâ olup ne yedi ne içdi 
ACT.9.10*bu kez Şâmda Hanâniyâ nâm bir tilmîz var idi ki Rabb Teʿâlâ ȯŋa rüʾyâda yâ Hanâniyâ dėdi • ol dahi lebbeyk yâ Rabb dėdi 
ACT.9.11*ve Rabb kalk Doğru dėdikleri sokâğa var da Yahûdânıŋ evinde Tarsusî Sâvul nâm âdamı ara ki işte namâz kılar dėdi 
ACT.9.12*o ise rüyâda Hanâniyâ nâm âdamı ki gezir ve gözlerini açmak içỉn üzerine elini kor gördü idi 
ACT.9.13*ve Hanâniyâ cevâb ėtdi yâ Rabbim ben niçelerden bu âdam içỉn Kuds-i Şerîfde mukaddesleriŋe ne kadar kemlikle eyledi ise işitdim 
ACT.9.14*(15) ve bunda dahi baş imâmlardan cümle seniŋ adını istidʿâ ėdenleri kayd-ı bend ėtmeḡe hükmü var 
ACT.9.15*(16) ammâ Rabb ȯŋa dėdi ki var zîrâ bu baŋa âlet-i muhtârdır ki ismimi ümmetler ve pâdişâhlar hem benî İsrâʾîl öŋüne götürecekdir 
ACT.9.16*{ben ȯŋa göstereyim ki benim ismim içỉn ne kadar derd çekse gerekdir} 
ACT.9.17*pes Hanâniyâ gitdi de ol eve girdi ve üzerine elleri koyup dėdi ki ėy karındaşım Sâvul geldiḡiŋ yolda saŋa görünen ʿİsâ beni gönderdi ki gözüŋ açılıp Rûhü'l-Kudüsden dolasın 
ACT.9.18*ve fi'l-hâl gözlerinden sanki kabuklar düşdü de ol ânda gözleri açıldı ȯndan kalkdı ve müteʿammed oldu 
ACT.9.19*ve taʿâm yeyip takviyeti buldu soŋra Sâvul Şâmdaki telâmîz ile bir kaç eyyâm durdu 
ACT.9.20*ve ol sâʿatde kelîselerde Mesîhi İbn-Ullâhdır diyẻ vaʿz ėderdi 
ACT.9.21*ve cümle işidenler hayrân olup dėrler idi ki Kuds-i Şerîfden bu ismi istidʿâ ėdenleri helâk ėden bu deḡilmidir ve buraya dahi bu maslahat içỉn geldi ki onları kayd-ı bend baş imâmlara götüre 
ACT.9.22*ammâ Sâvul dahi ziyâde mütekavvî olup Şâmda sâkin olan Yahûdîleri ilzâm ėdip bu Mesîhdir diyẻ isbât ėderdi 
ACT.9.23*bu kez niçe eyyâm geçdikden soŋra Yahûdîler ȯnủ öldürmek içỉn bile müşâvere eylediler 
ACT.9.24*ammâ onlarıŋ mekîdeleri Sâvula maʿlûm oldu pes onlar kapᵼlarda gėce ve gündüz beklerler idi ki ȯnủ öldüreler 
ACT.9.25*ammâ telâmîz ȯnủ gėcede alıp bir sepedde hisârdan aşağa indirdiler 
ACT.9.26*ve Sâvul Kuds-i Şerîfe vâsıl olup telâmîze yakın olmağa çalışırdı ammâ cümlesi ondan korkup ȯnuŋ {tilmîz} olduğuna inanmazlar idi 
ACT.9.27*nihâyet Barnâbâ ȯnủ alıp havâriyyûna getirdi ve onlara nice ki yolda Rabbi gördü hem ȯŋa söyledi ve Şâmda bî-pervâ ism-i ʿİsâ ile tekellüm eyledi ise hikâyet ėtdi 
ACT.9.28*pes onlarla Kuds-i Şerîfde varıp gelir idi hem Rabb ʿİsânıŋ ismi ile bî-pervâ söyler idi 
ACT.9.29*hem dahi Yûnânîler ile tekellüm ve mübâhese ėderdi de onlar ȯnủ öldürmeḡe ikdâm ėderler idi 
ACT.9.30*ammâ karındaşlar bunủ bilip ȯnủ Kaysēriyeye ve oradan Tarsusa irsâl eylediler 
ACT.9.31*bu vech ile cümle Yahûdâda Celîl ve Samâriyede kelîseler selâmetde olup maʿmûr olurlar idi ve mahâfet-ullâhda hem Rûhü'l-Kudsüŋ tesliyyesinde insilâk ėdip çoğalırlar idi 
ACT.9.32*bu kez Petro hepisini dolaşıp gider iken Liddada sâkin olan mukaddeslere dahi geldi 
ACT.9.33*ve orada Eniyâ nâm bir âdamı buldu ki artᵼk sekiz yıldan berỉ döşekde meflûc yatır idi 
ACT.9.34*ve Petro ȯŋa dėdi ki ėy Eniyâ ʿİsâ el-Mesîh saŋa şifâ vėrir • kalk ve kendỉŋe döşek yap • ol dahi fi'l-hâl kalkdı 
ACT.9.35*ve cümle Lidda ve Sâron sâkinleri ȯnủ görüp Rabbe rücuʿ eylediler 
ACT.9.36*ve Yâfada Tâbita nâm bir tilmîze var idi ki adı terceme olunsa Ceylân dėmek olur • bu vâfir hayrât ve sadakât ėderdi 
ACT.9.37*ve ol günlerde hastalanıp öldü ȯndan ġasl oldukdan soŋra bir selâmlıkda konuldu idi 
ACT.9.38*ve Lidda Yâfaya yakın olmağla telâmîz Petronuŋ onda idiḡini işidip ȯŋa iki âdamlar yalvarmak içỉn gönderdiler ki hîç teʾhîr ėtmeyip onlara gele 
ACT.9.39*pes Petro kalkıp onlar ile geldi ve vâsıl olduğu gibi ȯnủ selâmliḡe götürdüler ve cümle dul ʿavratlar öŋüne ihzâr olunup ağlayarak Ceylânıŋ onlar ile bile iken işlediḡi eşyâyı ve esvâbları gösterirler idi 
ACT.9.40*Petro dahi hepisini taşra çıkarıp diz çökdü ve duʿâ eyledi • ȯndan cenâzeye dönüp Tâbita kalk dėdi • ol dahi gözleri açıp ve Petroyu görünce kalkıp oturdu 
ACT.9.41*ve Petro ȯnủ el sunup kaldırdı ve mukaddesleri hem dul ʿavratları çığırıp ȯnủ onlara diri gösterdi 
ACT.9.42*bu cümle nesneler Yâfada maʿlûm olunca niçesi Rabbe îmân getirdiler 
ACT.9.43*ȯndan Petro niçe eyyâm Yâfada Debbâk Simun nâm kimseniŋ evinde sâkin oldu ∞ 
ACT.10.1*Ve Kaysēriyede İtalika dėnildiḡi bölüḡünüŋ bölük başısı Kornelio nâm bir âdam var idi 
ACT.10.2*bu bütün evi ile mukaddes ve müttakî âdam idi ve halka çok tasadduk ėdip hem dâʾimâ Cenâb-ı ʿİzzete namâz kılıp 
ACT.10.3*bir günüŋ dokuzuncu sâʿatde rüʾyâda Taŋrınıŋ bir meleḡini ʿayânen gördü ki ȯŋa girip ėy Kornelio dėdi 
ACT.10.4*ol dahi ȯŋa pekçe bakıp ve korkup ne var yâ Rabb dėdi ve o ȯŋa dėdi ki namâzlarıŋ ve sadakalarıŋ Allâh Teʿâlânıŋ huzûrunda zikr içỉn çıkdılar 
ACT.10.5*pes hâlâ âdamları Yâfaya gönder de Simunu ki lakabı Petrodur çığırt 
ACT.10.6*bu evi deŋize yakın olan Debbâk Simun nâm kimseniŋ yanında konar • o saŋa ne ėtmek gereksin deyivėre 
ACT.10.7*pes Kornelioya söyleyen melek gitdiḡi gibi hizmetkârlarından ikisini ve müdâm ȯnuŋla olanlardan bir müttakî ʿaskeri çığırıp 
ACT.10.8*ve onlara her şeyʾi beyân ėdip onları Yâfaya gönderdi 
ACT.10.9*ve irtesi gün onlar yolda gider ve şehre yaklaşır iken Petro altıncı sâʿate yakın namâz kılmağa eviŋ damına çıkdı 
ACT.10.10*ve karnı aç olup yemek yemeḡe istedi ve yemek hâzırlanınca ȯŋa veleh vâkiʿ oldu 
ACT.10.11*ve göḡü açık hem büyük çârşafa beŋzer bir yelkeni gördü ki dört başdan bağlı ve yere nâzil iken üzerine inerdi 
ACT.10.12*ve içinde dört ayaklı yer hayvânâtı ve vahşiyât ve haşerât ve her dürlü havâ kuşları var idi 
ACT.10.13*ve ȯŋa bir âvâz gelip kalk Petro boğazla da ye dėdi 
ACT.10.14*ammâ Petro dėdi ki yok yâ Rabb zîrâ ben hîç rics ü necsi yemedim 
ACT.10.15*ve ȯŋa tekrâr âvâz gelip Allâh Teʿâlânıŋ tâhir ėtdiḡini sen necîs ėtme 
ACT.10.16*pes bu nesne üç kerreye dek vâkiʿ oldu da yelken yine göḡe çekildi 
ACT.10.17*ve Petro kendỉde ʿaceb gördüḡü rüyâ ne olmak gerek diyẻ gümân çekip işte Korneliodan gönderilen âdamlar Simunuŋ evini sorarak kapᵼya geldiler 
ACT.10.18*ve çığırıp lakabı Petro olan Simun bunda mı konar diyẻ sordular 
ACT.10.19*Petro dahi rüyâ husûsunuŋ efkârında iken Rûh ȯŋa dėdi ki işte seni üç âdam arayor 
ACT.10.20*kalk imdi in de muhâlefet ėtmeyip onlar ile git zîrâ onları ben onları gönderdim 
ACT.10.21*Petro dahi kendỉye Korneliodan gönderilen âdamlara inip dėdi ki işte aradığıŋız benim • buraya geldiḡiŋiziŋ sebebi nedir 
ACT.10.22*onlar dahi dėdiler ki Kornelio nâm bölük başı dîndâr ve Allâhdan korkar âdam ki cümle Yahûdî tâʾifesi ȯnuŋ íyỉliḡini şehâdet ėder emr-i Hakk ile bir mukaddes melekden mütenebbih oldu ki seni kendỉ evine çığıra ve senden baʿzı nesneler işide 
ACT.10.23*pes onları içerỉ çığırıp konukladı da irtesi onlar ile gitdi ve Yâfadaki karındaşlardan baʿzısı ȯŋa murâfakat ėtdiler 
ACT.10.24*ve öbűr gün Kaysēriyeye girdiler Kornelio ise hısım ve akrabâsını ve hâlis dostlarını çığırmış iken onları bekler idi 
ACT.10.25*ve Petro girdiḡi zamân Kornelio ȯŋa istikbâl ėdip ve ayağına düşüp secde eyledi 
ACT.10.26*ammâ Petro ȯnủ kaldırıp kalk ben de âdamım dėdi 
ACT.10.27*ve ȯnuŋla söyleşerek girdi de niçe kimseleri cemʿ olmuş buldu 
ACT.10.28*ve onlara dėdi ki bilirsiŋiz ki bir Yahûdî âdama ġarîb ile konuşmak ya evine girmek câʾiz deḡil ammâ Cenâb-ı Hakk baŋa gösterdi ki hîç bir âdama nâpâk ve murdâr dėmeyem 
ACT.10.29*ȯnuŋ içỉn daʿvete icâbeten muhâlefet ėtmeyip geldim pes sizden suʿâlim bu ki beni ne diyẻ çığırdıŋız 
ACT.10.30*Kornelio dahi dėdi ki dört gün var ki bu sâʿate dek orûçlu idim ve dokuzuncu sâʿatde evimde namâz kılardım da işte bir âdam rahşân esvâb ile öŋümde durdu 
ACT.10.31*ve dėdi ki ėy Kornelio duʿâŋ müstecâb oldu ve sadakalarıŋ Allâh Teʿâlânıŋ huzûrunda mezkûr olundular 
ACT.10.32*pes Yâfaya gönder de oradan Petro lakablı Simunu çığır ki deŋize yakın Debbâk Simunuŋ evinde konar • o geldiḡi zamân saŋa söyleyecekdir 
ACT.10.33*pes ol ânda saŋa gönderdim • sen dahi íyỉ vardıŋ ki geldiŋ ve hâlâ biz cümlemiz Allâh Teʿâlânıŋ huzûrunda hâzırız tâ kim saŋa Allâh Teʿâlâdan sipâriş olunan cümle nesnelerini işideviz 
ACT.10.34*Petro dahi ağzını açıp dėdi ki hakîkat-ı hâl duyarım ki Allâh Teʿâlâ âdamıŋ şekline bakmaz 
ACT.10.35*belki her milletde her kim ki ȯndan korkarsa ve sâlih ʿamel ėderse ȯnuŋ makbûlüsüdür 
ACT.10.36*benî İsrâʾîle gönderilen kelâmı üzere ki cümleniŋ Rabb ʿİsâ el-Mesîh ile selâmı tebşîr ėtdi 
ACT.10.37*bütün Yahûdâ da Celîlden başlayıp Yahyânıŋ nidâ ėtdiḡi ʿamedden soŋra ne ki vâkiʿ oldu ise siz bilirsiŋiz 
ACT.10.38*nice ki Cenâb-ı Bârî ʿİsâ en-Nâsirîyi Rûhü'l-Kuddûs ile ve kuvvet ile mesh eyledi ol ki ihsânlar ėdip ve cümle Şeytânıŋ memlûklarına şifâ vėrip dolaşır idi zîrâ Allâh Teʿâlâ ȯnuŋla idi 
ACT.10.39*ve Yahûdâ vilâyetinde hem Kuds-i Şerîfde ėtdiḡi cümle nesnelere şâhidleriz ki onlar dahi ȯnủ ağaca salb ėdip öldürdüler 
ACT.10.40*ve Allâh Teʿâlâ ȯnủ üçüncü günde ihyâ eyledi hem ȯnủ zuhûra getirdi 
ACT.10.41*cümle kavme deḡil illâ Cenâb-ı Hakdan müteʿayyin olan şâhidlere yaʿnî bize ki ölülerden ihyâ olundukdan soŋra ȯnuŋla bile yedik ve içdik 
ACT.10.42*ve bize emr eyledi ki halka vaʿz ėdip ölüleriŋ ve dirileriŋ Allâh Teʿâlâdan nasb olunan kâdısı idiḡine şehâdet ėdeviz 
ACT.10.43*cümle enbiyâ dahi ȯŋa şehâdet ėderler ki her kim ȯŋa îmân getirirse ȯnuŋ ismi ile günâhları mağfûr olalar 
ACT.10.44*Petro dahi bu sözleri söyler iken bu kelâmı işidenleriŋ cümleleri içine Rûhü'l-Kudüs düşdü 
ACT.10.45*ve cümle ehl-i hitân müʾminler ki Petro ile geldiler idi mütehayyir oldular ki Rûhü'l-Kudsüŋ hibesi sâʾir ümmetler üzerine de saçıldı 
ACT.10.46*zîrâ envâʿ-i lisânları ile söyleşdiḡini ve Cenâb-ı Hakka taʿzîm ėtdiḡini işitdiler • o zamân Petro dahi dėdi ki 
ACT.10.47*Bir kimse suyu menʿ ėdebilir mi ki biz gibi Rûhü'l-Kuddûsu kabûl ėden kişiler müteʿammed olmayalar 
ACT.10.48*ve emr ėtdi ki Hazret-i Rabbiŋ ismi ile taʿammüd olunalar • ol hînde ȯŋa yalvardılar ki orada bir kaç güne dek eḡlene ∞ 
ACT.11.1*Bu kez havâriyyûn ve Yahûdâda olan karındaşlar işitdiler ki sâʾir ümmetler dahi Kelâm-Ullâhı kabûl eylediler 
ACT.11.2*ve Petro Kuds-i Şerîfe çıkdığı zamân ehl-i hitân ȯnuŋla muhâsama ėdip 
ACT.11.3*dėrler idi ki sen aklef âdamlarıŋ evine girdiŋ ve onlar ile manca yediŋ 
ACT.11.4*Petro dahi onlara ibtidâdan tertîb üzere nakl ėdip dėdi ki 
ACT.11.5*Ben Yâfa şehrinde olup namâz kılar iken velehde bir rüʾyâ gördüm yaʿnî büyük çârşafa beŋzer bir yelken ki dört başdan gökden bağlı ve yere nâzil olup üzerime indi 
ACT.11.6*ben dahi içine pekçe bakıp ıttılâʿ eyledim ve dört ayaklı yer hayvânâtı ve vahşiyâtı ve haşerâtı ve havâ kuşlarını gördüm 
ACT.11.7*ve bir âvâz işitdim ki baŋa Petro kalk boğazla da ye dėdi 
ACT.11.8*ammâ ben yok yâ Rabb dėdim zîrâ hîç rics ü necs ağzıma girmemişdir 
ACT.11.9*ve âvâz baŋa gökden tekrâr cevâb ėtdi ki Allâh Teʿâlânıŋ tâhir ėtdiḡini sen necîs dėme 
ACT.11.10*ve bu nesne üç kerre vâkiʿ oldu da yine her nesne göḡe çekildi 
ACT.11.11*ve işte ol ânda baŋa Kaysēriyyeden gönderilen üç âdamlar ben olduğum eve geldiler 
ACT.11.12*ve Rûh baŋa dėdi ki hîç muhâlefet ėtmeyip onlar ile gideyim pes bu altı karındaşlar dahi benim ile geldiler de ol âdamıŋ evine girdik 
ACT.11.13*ol dahi bize hikâyet ėtdi nice ki kendỉ evinde bir meleḡi görmüşdür ol ki öŋüne durup ȯŋa dėdi idi ki Yâfaya âdamlar gönder ve Petro lakablı Simunu çığırt 
ACT.11.14*ve o saŋa nesneler söyleye ki sen ve bütün eviŋ onlar ile halâs bulasız 
ACT.11.15*ben dahi söylemeḡe başladığım zamân Rühü'l-Kudüs üzerlerine düşdü nice ki evvelden içlerimize düşdü ise 
ACT.11.16*ve Rabbiŋ Kelâmı hâtırıma geldi ki dėdi ki Yahyâ su ile ʿamed eyledi ammâ siz Rûhü'l-Kuddûs ile müteʿammed olursuŋuz dėdi 
ACT.11.17*pes çün Allâh Teʿâlâ bize gibi onlara da hibeyi vėrdi ki Rabb ʿİsâ Efendiye îmân getirdiler ben neyim ki Allâh Teʿâlâya mâniʿ olmağa kâdir olam 
ACT.11.18*o zamân onlar bu nesneleri işidince sâkit oldular ve Allâh Teʿâlâya hamd ü senâ ėdip dėdiler ki imdi Allâh Teʿâlâ ümmetlere de hayvât inâbeti vėrdi 
ACT.11.19*bu kez İstefan içỉn vâkiʿ olan musîbetden perîşân olanlar Kelâm-Ullâhı yalıŋız Yahûdîlerden ġayrı kimseye söylemeyip Fenikiyeye ve Kıbrᵼsa ve Antakiyaya göçdüler 
ACT.11.20*ve onlardan baʿzı Kıbrᵼslı ve Kireneʾîler var idi ki Antakiyaya girip Yûnânîlere söyleyip Rabb ʿİsâyı tebşîr ėderler idi 
ACT.11.21*ve Allâh Teʿâlânıŋ eli onlar ile idi de halkıŋ çok ʿadedi îmân getirip Rabbe rücuʿ eylediler 
ACT.11.22*ve bu haber Kuds-i Şerîfde olan cemâʿatiŋ kulağına deḡdi de ȯnuŋ içỉn Barnâbâyı gönderdiler ki Antakiyaya vara 
ACT.11.23*ol dahi vâsıl olup Rabbiŋ ʿinâyetini görünce sevindi ve cümlesine nasîhat ėderdi ki kalbiŋ merâm-ı kavî ile Rabbiye mülâzemet ėdeler 
ACT.11.24*zîrâ o sâlih ve Rûhü'l-Kuddûs ile hem îmân ile memlû âdam idi ve niçe kesret-i halk Rabbiye zamm olundu 
ACT.11.25*ondan Barnâbâ Sâvulu aramağa Tarsusa vardı 
ACT.11.26*(25b) ve ȯnủ buldukdan soŋra Antakiyaya getirdi (26) ve oldu ki bütün yıl kelîsede cemʿ olup çok halkı öḡredir idi ve ilk evvel telâmîz Antakiyada mesîhîler tesmiyye olundular 
ACT.11.27*ve ol günlerde baʿzı peyġamberler Kuds-i Şerîfden Antakiyaya indiler 
ACT.11.28*ve onlardan Âġâb nâm birisi bütün dünyâda bir büyük kıtlık olacağı Rûh ile iʿlâm eyledi 
ACT.11.29*bu husûsdan telâmîz herkes kendỉ kudretince Yahûdâda sâkin olan karındaşlarına bir imdâd göndermeḡe niyyet eylediler 
ACT.11.30*ve Barnâbânıŋ hem Sâvuluŋ elleri ile kadîslere gönderip itmâm eylediler ∞ 
ACT.12.1*Ve ol zamânda Herodes nâm şâh ehl-i kelîseden baʿzıları cefâ ėtmeḡe ellerini saldı idi 
ACT.12.2*ve Yuhannânıŋ karındaşını kılıc ile öldürdü 
ACT.12.3*hem Yahûdîleriŋ bundan hazzlandığını görmekle Petroyu dahi tutmağa ister idi • bu kez fetîr bayrâmı idi 
ACT.12.4*ve ȯnủ tutup zindâna bırakdı hem ȯnủ dörder ʿaskerîden olan dört nevbetlere beklemeḡe vėrdi çün ȯnủ bayrâmdan sonra halka çıkarmağa ister idi 
ACT.12.5*pes Petro zindânda beklenir idi ammâ ȯnuŋ içỉn cemâʿatden Allâh Teʿâlâya dâʾim duʿâlar olunur idi 
ACT.12.6*ve gėcede Herodes ȯnủ halka çıkarmazdan evvel Petro iki ʿaskerî arasında iki zincîr ile bağlı yatır idi ve kapᵼ öŋünde bekçiler zindâna beklerler idi 
ACT.12.7*ve işte Allâh Teʿâlânıŋ bir meleḡi yetişip zindânda bir nûr işrâk eyledi ve melek Petroyu boş böḡrüne urup uyandırdı ve dėdi tîz kalk ve zincîrleri ellerinden düşdüler 
ACT.12.8*hem melek ȯŋa dėdi ki kuşan ve filârıŋı bağla • ol dahi böyle eyledi • ȯndan ȯŋa dėdi ki ridâŋı bürün de ardımca gel 
ACT.12.9*o da çıkıp ardınca gitdi ve melekden işleneniŋ sahîh idiḡini bilmez idi ancak düş gördüm zann eyler idi 
ACT.12.10*pes evvelki ve ikinci bekçiliḡi geçdikden soŋra şehre getiren demir kapᵼsına geldiler ol ki onlara kendỉ kendỉden açıldı ve çıkıp bir sokâkdan gitdiler de fi'l-hâl melek ondan ayrıldı 
ACT.12.11*Petro dahi kendỉyi devşirip dėdi ki hâlâ tahkîk bilirim ki Rabb Teʿâlâ kendỉ meleḡini gönderip beni Herodesiŋ elinden ve Yahûdî kavminiŋ cümle intizârından kurtardı 
ACT.12.12*ve teʾemmül ėderek Markos lakablı Yuhannânıŋ anası Meryemiŋ evine geldi nerede ki çok kimesne cemʿ olunup namâz kılarlar idi 
ACT.12.13*ve Petro kapᵼ öŋünüŋ kapᵼsına kakıp Rodâ nâm bir kızcağaz yap yap kulak urmağa geldi 
ACT.12.14*ve Petronuŋ âvâzını işidip sevincden kapᵼyı açmadı illâ icerỉ yürüyüp Petronuŋ kapᵼ öŋünde durduğundan haber vėrdi 
ACT.12.15*onlar ise ȯŋa dîvânesin dėdiler • ol dahi öyledir diyẻ isbât ėderek onlar ȯnuŋ meleḡidir dėrler idi 
ACT.12.16*ve Petro durmayıp kakar idi onlar dahi açınca ȯnủ gördüler ve şaşdılar 
ACT.12.17*ammâ o onlara el ile susuŋ diyẻ işâret ėdip Rabb Teʿâlâ ȯnủ ne vech ile zindândan kurtardığını hikâyet eyledi • ȯndan dėdi ki bu nesneleri Yaʿkûba ve karındaşlara nakl eyleyiŋ • soŋra çıkıp bir ġayrı yere gitdi 
ACT.12.18*ve gün olunca ʿaskerîler arasında Petro nice oldu diyẻ vâfir maġlata kopdu 
ACT.12.19*ve Herodes ȯnủ arayıp bulmayıp bekçilere teftîş ėtdikden soŋra emr ėtdi ki katle götürüleler • ȯndan Yahûdâdan Kayseriyeye indi de orada tevakkuf ėtdi 
ACT.12.20*ve Herodes Sûrîler hem Sîdonîler üzerine kîn tutar idi ammâ onlar ittifâk üzere huzûruna geldiler ve şâhıŋ hâs odalısı Pilastusu râzı ėdip barışık isterler idi zîrâ onlarıŋ vilâyeti şâh mâlından beslenir idi 
ACT.12.21*ve bir yakîn günde Herodes şâhâne hilʿati gíyip ve dîvâna oturup onlara hitâb eyledi 
ACT.12.22*ve halk ȯŋa alkış ėdip Taŋrı âvâzıdır âdam âvâzı deḡil dėrler idi 
ACT.12.23*ve ol mahallde ȯnủ Cenâb-ı Hakkıŋ meleḡi urdu • Allâh Teʿâlâya hamd ėtmediḡi içỉn kurtlardan yenmiş cânı teslîm eyledi 
ACT.12.24*pes Kelâm-Ullâh gide gide çoğalır idi 
ACT.12.25*ve Barnâbâ hem Sâvul hizmeti itmâm ėdip ve Marko lakablı Yuhannâyı bile alıp Antakiyadan Kuds-i Şerîfe döndüler ∞ 
ACT.13.1*Bu kez Antakiyada olan cemâʿatde baʿzı peyġamberler ve muʿallimler var idi yaʿnî Barnâbâ ve Niger dėdikleri Simun ve Kireneli Lukio ve reʾîsü'r-rubʿ Herodes ile beslenmiş Menâʾin ve Sâvul 
ACT.13.2*ve onlar Rabbe ʿibâdet ve savm ėder iken Rûhü'l-Kudüs dėdi ki baŋa Barnâbâyı ve Sâvulu ben onları daʿvet ėtdiḡim maslahat içỉn ayırıŋ 
ACT.13.3*pes savm ve namâzlarından soŋra üzerlerine eller kodular da onları koyủvėrdiler 
ACT.13.4*onlar dahi Rûhü'l-Kuddûsdan irsâl olunup Selevkiyeye indiler ve oradan gemiye binip Kıbrᵼsa vardılar 
ACT.13.5*ve Salamînâya vâsıl olduklarında Yahudileriŋ kenîsalarında Kelâm-Ullâhı tebşîr eylediler ve Yuhannâ dahi hizmet ėtmek içỉn bile tutarlar idi 
ACT.13.6*ve adada revân olup Pafoya dek geldiler de bir sihirbâz ve yalancı peyġamber Baryesûʿ nâm Yahûdîyi buldular 
ACT.13.7*ol ki Sercio Pavlo nâm müsellim ve hekîmiŋ yanında idi • bu Barnâbâ ve Sâvulu çığırıp Kelâm-Ullâhı diŋlemek istedi 
ACT.13.8*ve Elimas sihirbâz ki ȯnuŋ adı böyle terceme olunur onlara munâsabat ėdip müsellimi dînden döndürmeḡe çalışırdı 
ACT.13.9*ve Sâvul ki ȯŋa Pavlo dahi dėrler Rûhü'l-Kuddûs ile memlû olup ve ȯŋa gözlerini dikip dėdi ki 
ACT.13.10*Ey her mekir ve her şirret ile dolu ibn Seytân her hakkıŋ düşmanı Rabbiŋ doğru yolları bozmakdan ferâġat ėtmezmisin 
ACT.13.11*pes hâlâ işte Rabbiŋ elleri üzeriŋe olup kör olasın tâ bir zamâna dek güneşi görmeyesin ve fi'l-hâl üzerine bir duman ve zulmet düşdü de dolaşıp kendỉyi elden götüreceḡini arardı 
ACT.13.12*o zamân müsellim vâkiʿ hâli görüp îmân getirdi çün Rabbiŋ taʿlîminden vâlih ve hayrân oldu 
ACT.13.13*ve Pavlo hem yoldaşları Pafodan göçüp deryâdan Panfiliyede olan Perġeye vardılar • Yuhannâ dahi onlardan ayrılıp Kuds-i Şerîfe vardı 
ACT.13.14*ve onlar Perġeden göçüp Pisidiyede olan Antakiyaya vâsıl oldular ve sebt gününde kelîseye girip kuʿûd ėtdiler 
ACT.13.15*ve Tevrât ve enbiyâ okundukdan soŋra kelîse başları onlara gönderip dėdiler ki karındaşlar kavme nasîhat yüzünden kelâmıŋız varsa söyleyiŋ 
ACT.13.16*bu kez Pavlo kalkıp ve eliyle susuŋ diyẻ işâret eyleyip dėdi ki ėy İsrâʾîlli âdamlar ve Allâhdan korkanlar diŋleyiŋ 
ACT.13.17*bu kavim İsrâʾîl Taŋrısı babalarımızı ihtiyâr eyledi ve kavmi ġurbetde Mısır diyârında sâkin iken rifʿatli eyledi • ȯndan ȯnủ muʿallî bâzû ile ordan ihrâc eyledi 
ACT.13.18*ve kırk yılıŋ zamânı kadar beriyyede onlarıŋ ahlâkine tahammül eyledi 
ACT.13.19*ȯndan Kenʿân vilâyetinde yedi ümmeti bozdukdan soŋra onlarıŋ vilâyetini onlara kurʿa ile taksîm eyledi 
ACT.13.20*bundan soŋra dört yüz elli yılıŋ zamânı kadar onlara hâkimler vėrdi tâ Samuʾel Peyġamberiŋ ʿasrına dek 
ACT.13.21*ve o zamândan soŋra pâdişâh istediler • Allâh Teʿâlâ dahi onlara Binyâmîn sıbtından bir âdam Kîs oğlu Sâvul nâm âdamı vėrdi • kırk yıl böyle geçdi 
ACT.13.22*bunủ refʿ ėdip onlara Dâvûdu pâdişâh içỉn kaldırdı ki ȯŋa şehâdet vėrmiş olup dėdi ki Yessa oğlu Dâvûdu tamâm göŋlümce âdam buldum ki cümle murâdâtımı itmâm ėdecekdir 
ACT.13.23*ȯnuŋ neslinden Allâh Teʿâlâ ikrâr ėtdiḡi gibi İsrâʾîle ʿİsâ el-Muhallisi kaldırdı 
ACT.13.24*ȯnuŋ gelişine sâbıkan Yahyâ cümle İsrâʾîl kavmine tevbeniŋ maʿmûdiyesini ibtidâ nidâ eyledi 
ACT.13.25*ve Yahyâ kendỉ saʿyını tamâm ėder iken dėdi ki beni kim zann ėdersiŋiz • ben o deḡilim ammâ işte benden soŋra gelir ol ki ben ayak filârını çözmeḡe lâyık deḡilim 
ACT.13.26*karındaş âdamları İbrâhîm nesliniŋ oğulları ve araŋızda Allâhdan korkan kim ise bu halâsıŋ kelâmı size irsâl olunmuşdur 
ACT.13.27*zîrâ Kuds-i Şerîfde sâkinleri ve onlarıŋ zâbitleri bunủ bilmeyip ve üzerine hükm eyleyip hem her sebt gününde okunan enbiyânıŋ sözlerini itmâm eylediler 
ACT.13.28*ve eḡerçi ʿillet-i mevti bulmadılar ise de Pilatodan öldürülmesini taleb eylediler 
ACT.13.29*ve ȯnuŋ hakkında yazıldığı cümle nesneleri itmâm ėtdiklerinden soŋra ȯnủ ağaçdan indirip kabire kodular 
ACT.13.30*ammâ Allâh Teʿâlâ ȯnủ ölülerden ihyâ eyledi 
ACT.13.31*ve niçe eyyâm Celîlden bile Kuds-i Şerîfe gelen kimesnelere göründü ki hâlâ kavmiŋ yanında ȯnuŋ şâhidleridir 
ACT.13.32*ve biz dahi size babalara olunan vaʿdeyi tebşir ėderiz 
ACT.13.33*ki Allâh Teʿâlâ ȯnủ oğullarına yaʿnî bize Hazret-i ʿİsâyı ihyâ ėtmekle tekmîl eyledi nitekim ikinci Zebûrda dahi yazılmışdır Sen oğlumsun ben seni bugün tevlîd eyledim 
ACT.13.34*ve ȯnủ ölülerden ihyâ ėdip artᵼk ifsâda dönmemek içỉn böyle dėdi Ben size ol Dâvûda ikrâr ėtdiḡim hakîkatli ihsânları vėreyim 
ACT.13.35*bu husûsdan bir ġayrı yerde der ki ol seniŋ Mukaddesiŋe ifsâdı görmeḡe komazsın 
ACT.13.36*zîrâ gerçekdir ki Dâvûd kendỉ ʿömründe Allâh Teʿâlânıŋ tedbîrine göre hizmet ėdip rekûd eyledi ve babalarına müntakil olup ifsâdı duydu 
ACT.13.37*ammâ Cenâb-ı Hakdan ihyâ olunan ifsâdı duymamışdır 
ACT.13.38*pes ėy karındaşlar maʿlûmuŋuz ola ki bunuŋ vasıtası ile size günâhlarıŋ mağfireti tebşîr olunur 
ACT.13.39*ve her nesneden ki Mûsânıŋ Tevrâtı ile teberrür olunmağa kâdir olmadıŋız her kim îmân getirir ise bunuŋ ile müteberrer olunur 
ACT.13.40*pes sakınıŋ ki enbiyâda dėnildiḡi üzeriŋize gelmeye 
ACT.13.41*Bakıŋ ėy muhakkirler ve taʿaccüb eyleyiŋ hem nâ-bedîd oluŋ zîrâ ben eyyâmıŋızda bir ʿamel ėderim ki bir kimse size hikâyet ėtdiḡi zamân inanmayasız 
ACT.13.42*bu kez Yahûdîleriŋ kenîsasından çıkdıkları zamân ümmetler yalvardılar ki ʿan-karîb gelen sebt gününde onlara bu sözleri beyân ėdeler 
ACT.13.43*ve cemâʿat dağıldıkdan soŋra Yahûdîlerden nicesi ve mütedeyyin dahîlleri Pavlo ve Barnâbânıŋ ardınca gitdiler • onlar dahi onlar ile söyleyerek onlara niʿmet-ullâhda sâbit olmağa ilkâʾ ėderler idi 
ACT.13.44*ve gelen sebt gününde yakîn cümle şehir halkı Kelâm-Ullâhı diŋlemeḡe cemʿ oldular 
ACT.13.45*ammâ Yahûdîler kesreti görüp pür hased oldular ve Pavlonuŋ dėdiḡi nesnelere taʿarruz ėtdiler hem taʿarruz ėderek küfûr söylediler 
ACT.13.46*ve Pavlo hem Barnâbâ bî-pervâ söyleyip dėdiler ki Kelâm-Ullâhı ibtidâ size beyân ėtmeḡe lâzım idi ammâ çünki ȯnủ redd ėdip kendỉleriŋizi ebedî hayvâta lâyık görmezsiŋiz işte biz ümmetlere teveccüh ėderiz 
ACT.13.47*zîrâ Allâh Teʿâlâ bize böyle emr eyledi Ben seni ümmetlere nûr içỉn nasb eyledim ki tâ yeriŋ intihâsına dek halâs içỉn olasın 
ACT.13.48*bunủ ümmetler işidip sevindiler ve Kelâm-Ullâhı taʿzîz ėtdiler hem ebedî hayvâta müteʿayyin olanlar hepisi îmâna geldiler 
ACT.13.49*Kelâm-Ullâh dahi cümle ol vilâyetde münteşir olur idi 
ACT.13.50*Yahûdîler ise mütedeyyin ve mestûre ʿavratları hem şehriŋ eşrâfını kındırdılar ve Pavlo hem Barnâbâ üzerine iztihâdı kaldırdılar da onları kendỉ sınᵼrlarından sürdüler 
ACT.13.51*onlar dahi ayaklarınıŋ tozunu karşᵼlarına silkip Konyaya geldiler 
ACT.13.52*telâmîz ise sürür ile ve Rûhü'l-Kuddûs ile dolar idi ∞ 
ACT.14.1*Ve oldu ki Konyada yine böyle Yahûdîleriŋ kenîsasına girip şöyle söylediler ki Yahûdîleriŋ ve Yûnânîleriŋ bir ʿazîm kesreti îmâna geldi 
ACT.14.2*ammâ îmânsız kalan Yahûdîler ümmetleriŋ kalblerini karındaşlar üzerine tahrîk ėdip ȯnları ġazaba getirdiler 
ACT.14.3*pes onlar orada niçe eyyâm eḡilip Rabb içỉn bî-pervâ söylediler ki ȯnuŋ ʿinâyetiniŋ kelâmına şehâdet vėrip onlarıŋ elleri ile âyât ve muʿcizât ėder idi 
ACT.14.4*ve şehriŋ halkı münferik oldu kimi Yahûdîler ile ve kimi havâriyyûn ile tutardı 
ACT.14.5*ammâ pûtperestlerden ve Yahûdîlerden hâkimleri ile onları melâmet taşlamak içỉn hücum vâkiʿ olunc 
ACT.14.6*onlar haber alıp Likaʾoniyada olan Listra ve Derbe nâm şehirlerine ve kurbünde olan nâhiyesine firâr eylediler 
ACT.14.7*ve orada tebşîr ėtdiler 
ACT.14.8*bu kez Listrada ayakları sakat bir âdam oturur idi ve ana rahminden kötürüm olup hîç gezmemiş idi 
ACT.14.9*bu Pavlo söyler iken işitdi • ol dahi ȯŋa gözleri dikip ve görüp ki kurturulum diyẻ iʿtikâdı var idi 
ACT.14.10*bülend âvâz ile dėdi ki ayaklarıŋa düz doğru kalk • ol dahi ayağa sıçrayıp kalkdı 
ACT.14.11*halk dahi Pavlonuŋ ėtdiḡini görünce âvâzını kaldırıp Likaʾonîce dėdiler ki âdam şeklinde ilâhlar bize indiler 
ACT.14.12*ve Barnâbâya Müşterî ve Pavloya ise evvelâ tekellüm ėtdiḡi içỉn ʿUtârid dėdiler 
ACT.14.13*ve şehriniŋ öŋünde heykeli olan Müşterîniŋ kâhini donanmış boğaları kapᵼ öŋüne getirip halk ile kurbân ėtmek ister idi 
ACT.14.14*bunủ havâriyyûn Barnâbâ ve Pavlo işidip esvâblarını yırtdılar ve ġalabalığıŋ ortasından sıçrayıp ve çığırıp dėdiler ki 
ACT.14.15*Ey âdamlar niçỉn bunủ ėdersiŋiz • biz dahi siziŋ gibi hevâdâr âdamlarız ve size tebşîr ėderiz ki bu bâtıl nesnelerden yeri ve göḡü ve deryâyı ve içlerinde olan cümleyi yaradan Hayy Allâha rücuʿ ėdesiz 
ACT.14.16*ki geçen ʿasırlarda her ümmeti kendỉ tarîklerinde insilâk ėtmeḡe kodu 
ACT.14.17*eḡerçi kendỉyi şehâdetsiz komadan ihsân ėderdi gökden yağmuru ve meyvedâr mevsimleri vėrip yüreklerimizi taʿâm ile ve sürur ile doldurur idi 
ACT.14.18*ve bu sözleri söyleyip güç ile halkı onlara kurbân ėtmeden alıkodular 
ACT.14.19*bu kez Antakiyadan ve Konyadan baʿzı Yahûdîler gelip halkı ilkâʾ eylediler de Pavloyu taşladılar ve ölmüş zann ėdip şehirden taşra sürüklediler 
ACT.14.20*ammâ telâmîz ȯnuŋ çevresine cemʿ olunca kalkdı da şehre döndü ve irtesi gün Derbene gitmek içỉn Barnâbâ ile göçdü 
ACT.14.21*ve ol şehre tebşîr ėdip ve çok telâmîz ėdinip Listraya ve Konyaya ve Antikiyaya döndüler 
ACT.14.22*telâmîziŋ kalblerini mukavvî ėdip ve onlara îmânda muvâzebet ėtmek içỉn nasîhat vėrip melekût-ullâha girmek içỉn çok belâlar çekmek gereḡiz der idi 
ACT.14.23*ve onlara ittifâk ile her kelîse içỉn kesîsler dikip oruçlar ile namâz kıldıklarından soŋra onları îmân getirdikleri Allâha ısmarladılar 
ACT.14.24*ve Pisidiyeden geçip Panfiliyeye geldiler 
ACT.14.25*ve Perġede Kelâm-Ullâhı tebşîr ėtdiklerinden soŋra Antaliyaya indiler 
ACT.14.26*ve oradan Antakiyaya deŋizden gitdiler de orada itmâm ėtdiḡi ʿamel içỉn ʿinâyet-ullâha ısmarlandılar 
ACT.14.27*ve vâsıl olup cemâʿati devşirmiş iken Allâh Teʿâlâ onlar ile ne ʿazîm nesneler ėtdiḡini ve nice ümmetlere îmân kapᵼsını açdı ise nakl eylediler 
ACT.14.28*ve orada vâfir zamân telâmîz ile eḡlendiler ∞ 
ACT.15.1*Bu kez Yahûdâdan nüzul ėden baʿzılar karındaşlarına öḡredip Mûsânıŋ âyîni üzere ihtitân olmadığıŋızca halâs bulamazsıŋız dėdiler 
ACT.15.2*o zamân Pavlonuŋ ve Barnâbânıŋ onlar ile vâfir ġavġâ ve nizâʿ olunca tedbîr ėtdiler ki Pavlo ve Barnâbâ ve onlardan sâʾir kimseler bu münâzaʿa içỉn Kuds-i Şerîfe havâriyyûna ve kesîslere çıkıp gideler 
ACT.15.3*pes cemâʿat onları şehirden taşraya dek yollayıp Fenikiye ve Samâriyyeyi ümmetleriŋ îmâna geldiḡini hikâyet ėderek geçdiler de cümle karındaşlara ʿazîm sürur getirdiler 
ACT.15.4*ve Kuds-i Şerîfe vâsıl olup cemâʿatden ve havâriyyûndan hem kesîslerden istikbâl buldular ve Allâh Teʿâlâ onlar ile ne ʿazîm nesneler ėtdi ise nakl eylediler 
ACT.15.5*lakin dėdiler Ferîzî mezhebinden baʿzısı ki îmân getirdiler kalkıp dėdiler ki ümmetleri hatn ėtmek ve onlara Mûsânıŋ Tevrâtını gözetsinler diyẻ emr eylemek gerek 
ACT.15.6*o zamân havâriyyûn ve kesîsler bu husûsa tedârik görmek içỉn cemʿ oldular 
ACT.15.7*ve bir ʿazîm mübâhese olunca Petro kalkıp onlara dėdi ki ėy karındaş âdamlar bilirsiŋiz ki Allâh Teʿâlâ aramızda çokdan beni ihtiyâr eyledi ki ümmetler benim ağzımdan İncîliŋ kelâmını işidip îmân getireler 
ACT.15.8*ve ʿâlimü'l-kulûb Allâh onlara şehâdet vėrip bize gibi Rûhü'l-Kuddûsu vėrdi 
ACT.15.9*ve bizim hem onlarıŋ arasında aslâ fark ėtmeyip onlarıŋ kalblerini îmân ile pâk eyledi 
ACT.15.10*pes hâlâ niçỉn Allâh Teʿâlâyı imtihân ėdip telâmîziŋ boyununa bir boyunduruk yükledirsiŋiz ki babalarımız ve biz götürmeḡe kâdir olamadık 
ACT.15.11*lakin Rabb ʿİsâ el-Mesîhiŋ ʿinâyeti ile hem biz hem onlar halâs bulacağımıza iʿtikâdımız var 
ACT.15.12*ve cümle kesret sükut ėtdi de Barnâbâyı ve Pavloyu diŋleyip dururlar idi ki Allâh Teʿâlâ onlar ile ümmetler arasında ne kadar âyât ve muʿcizât ėtdiḡini hikâyet ėderler idi 
ACT.15.13*ve onlar sükut ėtdikden soŋra Yaʿkûb cevâb ėdip dėdi ki ėy karındaş âdamlar diŋleyiŋ beni 
ACT.15.14*Simʿun hikâyet eyledi nice Allâh Teʿâlâ evvelâ ümmetlere onlardan kendỉ ismine bir kavim almak içỉn ziyâret eyledi 
ACT.15.15*ve enbiyânıŋ kitâbı dahi buŋa muvâfık eyler nice ki yazılmışdır 
ACT.15.16*Bundan soŋra döneyim de Dâvûduŋ yıkılmış çâdırını taʿmîr ėdeyim ve yıkıklarını meremmet ėdip kaldırayım 
ACT.15.17*tâ kim kalan âdamlar ve ismim ile aŋılan ümmetler Allâh Teʿâlâyı taleb ėdeler bu cümle nesneleri ėden Allâh Teʿâlâ dėmişdir 
ACT.15.18*Allâh Teʿâlâya cümle kendỉ işleri evvelden maʿlûmdur 
ACT.15.19*ȯnuŋ içỉn zannım budur ki ümmetlerden Allâh Teʿâlânıŋ îmânına gelenlere ıztırâb vėrmek câʾiz deḡil 
ACT.15.20*ammâ onlara irsâl ėtmek ki pûtlara olan necîs zebîhalardan ve zinâdan ve mahnûkâtdan ve kandan imsâk ėdeler 
ACT.15.21*zîrâ Mûsâyı dersen ȯnủ kadîm ʿasırlardan şehir-be-şehir vaʿz ėdenler var çün her sebt günü kenîsalarda okunur 
ACT.15.22*o zamân havâriyyûna ve kesîslere bütün cemâʿat ile maʿkûl göründü ki Pavlo ve Barnâbâ ile aralarından baʿzı seçilmiş âdamlar göndereler yaʿnî karındaşlar arasında baş âdamları Barsâbâ lakablı Yahûdâyı ve Silâyı 
ACT.15.23*ve nesneleri onlarıŋ elleri ile yazdıkdan soŋra havâriyyûn ve kesîsler ve karındaşlar ümmetler arasında Antakiyada Şâmda ve Kilikiyede olan karındaşlara selâm 
ACT.15.24*çün işitdik ki bizden ayrılmış baʿzı kimseler size kelâm ile ıztırâb vėrip ve cânlarıŋızı inkılâb ėdip dėrler ki hatn olunmaŋız ve Tevrâtı gözetmeŋiz lâzımdır ve bunủ onlara ısmarlamadık 
ACT.15.25*biz dahi cemʿ olup cümlemiz ittifâk ile bu reʾy üzerine olduk ki size sevgỉlimiz Barnâbâ ve Pavlo ile baʿzı seçilmiş âdamlar göndereviz 
ACT.15.26*şul âdamlar ki Rabbimiz ʿİsâ el-Mesîhiŋ ismi içỉn cânlarını fidâ eylediler 
ACT.15.27*pes Yahûdâyı ve Silâyı irsâl eyledik ki onlar dahi size bu nesneleri lisânen ağızdan aŋladalar 
ACT.15.28*zîrâ Rûhü'l-Kuddûsa ve bize de maʿlûm göründü ki size bu lâzım olanlardan ġayrı yük yükletmeyelim 
ACT.15.29*yaʿnî ki pûtlara olan zebîhalardan kandan mahnûkâtdan ve zinâdan imsâk ėdesiz • bu nesnelerden eḡer sakınırsıŋız íyỉ varırsıŋız ve-'s-selâm 
ACT.15.30*pes onlar salıvėrilince Antakiyaya geldiler ve cemâʿati devşirip mektûbu teslîm ėtdiler 
ACT.15.31*ve ȯnủ okuduklarından soŋra ol nasîhatdan sevindiler 
ACT.15.32*ve Yahûdâ hem Silâ onlar dahi peyġamberler olmağla niçe kelimât ile nasîhat ėdip karındaşları mukavvî ėtdiler 
ACT.15.33*ve bir zamân eḡlendiklerinden soŋra karındaşlardan tekrâr havâriyyûna selâmet ile gönderildiler 
ACT.15.34*ammâ Silâya orada durmak maʿkûl göründü 
ACT.15.35*ve Pavlo hem Barnâbâ bir zamân Antakiyada durup niçe ġayrı kimesneler ile Kelâm-Ullâhı taʿlîm ve tebşîr ėderler idi 
ACT.15.36*ve bir kaç eyyâmdan soŋra Pavlo Barnâbâya dėdi ki eş dönelim ve Kelâm-Ullâhı tebşîr ėtdiḡimiz her şehirde karındaşlarımızı ziyâret ėdip ne hâllerdedir bakalım 
ACT.15.37*ve Barnâbâ işâret ėder idi ki Marko dėnildiḡi Yuhannâyı bile alalar 
ACT.15.38*ammâ Pavlonuŋ reʾyi bu idi ki Panfiliyede onlardan ayrılıp bile maslahat içỉn varmayan kimseyi almak lâzım deḡildi 
ACT.15.39*bu husûsdan incinişip birbirinden ayrıldılar ve Barnâbâ Markoyu aldı da gemiye binip Kıbrᵼsa gitdiler 
ACT.15.40*Pavlo dahi Silâyı yoldaşlığa ihtiyâr ėdip karındaşlardan ʿinâyet-ullâha ısmarlanmış iken gitdi 
ACT.15.41*ve Şâm ve Kilikiyeyi dolaşıp cemâʿatleri teʾekküd ėderler idi ∞ 
ACT.16.1*Bu kez Derbene ve Listraya vâsıl olunca işte orada Timoteʾo nâm bir tilmîz var idi ki îmâna gelmiş Yahûdiyyeniŋ oğlu ammâ babası Yûnânî idi 
ACT.16.2*bunuŋ içỉn Listrada ve Konyada olan karındaşlar íyỉ şehâdet ėderler idi 
ACT.16.3*bunủ Pavlo istedi ki bile vara ve ȯnủ alıp ol yerlerde olan Yahûdîlerden ötürü hatn eyledi zîrâ babası Yûnânî idiḡini hepisi bilirler idi 
ACT.16.4*ve şehirlerden geçer iken onlara ısmarlarlar idi ki havâriyyûndan ve Kuds-i Şerîfdeki kesîslerden hükm olunan kânûnları gözedeler 
ACT.16.5*pes kelîseler îmânda sâbit ve günden güne ʿadedde mezîd olurlar idi 
ACT.16.6*ȯndan İfriciya ve Ġalâtiya vilâyetleri geçdikden soŋra Rûhü'l-Kudüsden onlara Âsiyâda Kelâm-Ullâhı tebşîr ėtmeḡe nehy olunca 
ACT.16.7*Misiyaya geldiler ve Bitiniyyaya gitmeḡe çalışdılar ammâ Hazret-i ʿİsânıŋ Rûhu onlara destûr vėrmedi 
ACT.16.8*pes Misiyayı geçip Etiroʾaya indiler 
ACT.16.9*ve gėcede Pavloya bir rüya göründü bir Makedonî âdam öŋüne hâzır oldu ve ȯŋa yalvarıp dėdi ki Makedoniyaya geç ve bize yârdᵼm eyle 
ACT.16.10*ol dahi rüyâyı görünce teziye Makedoniyyaya varmağa saʿy eyledik çün sahîh delîl bulduk ki Allâh Teʿâlâ bizi oraya tebşîr ėtmek içỉn daʿvet eyledi 
ACT.16.11*pes Etiroʾadan göçüp düz doğru Samotrakiyaya ve irtesi günde Napolosa geldik 
ACT.16.12*ȯndan Filibeye ki ol Makedoniya semtiniŋ baş şehri ve maʿmûriyyesidir ve ol şehirde bir kaç gün eḡlendik 
ACT.16.13*ve sebt gününde şehirden taşra ırmak yanına vardık ki orada biz namâzgâh var idi de oturup evrâda cemʿ olmuş ʿavratlar ile söyleşdik 
ACT.16.14*ve Tiyatir şehrinden erġavânîyi satan Lidiya nâm bir ʿavrat ki ʿibâdet-ullâh {ėder} idi bizi diŋledi idi {ve Rabb ȯnuŋ kalbini açdı ki Pavlonuŋ kelimâtına mukayyed ėde} 
ACT.16.15*ve o hem ȯnuŋ ehl-i beyti taʿammüd oldukdan soŋra bizi yalvarıp dėdi ki eḡer beni Allâh Teʿâlâya müʾmine bilirsiŋiz evime girip eḡleniŋ ve bize çok teklîf eyledi 
ACT.16.16*pes oldu ki biz namâza gider iken bir cinn rûhlu kız bize râst geldi ki ġaybı deyivėrmek ile kendỉ sâhiblerine fâʾide ėder idi 
ACT.16.17*bu Pavlonuŋ ve bizim aramıza gelip ve çığırıp der idi ki bu âdamlar Allâh Teʿâlânıŋ kullarıdırlar ve bize halâs tarîkini tebşîr ėderler 
ACT.16.18*ve bunủ niçe günler eyledi ammâ Pavlo bezâr olup döndü ve rûha dėdi ki ben saŋa Hazret-i ʿİsâ el-Mesîhiŋ ismi ile emr ėderim ki ondan çıkasın • ol dahi fi'l-hâl çıkdı 
ACT.16.19*ve ȯnuŋ sâhibleri görüp ki fâʾideleriniŋ ümîdi kesildiḡi Pavloyu ve Silâyı tutup ȯnları hâkimlere dîvâna çekdiler 
ACT.16.20*ve onları hâkimlere ihzâr ėdip dėdiler ki bu âdamlar şehrimize ihtilâl vėrirler zîrâ Yahûdîlerdir 
ACT.16.21*ve bize ki Rûmîleriz kabûl ėtmek ve gözetmek câʾiz olmayan âyînleri tebşîr ėderler 
ACT.16.22*hem kesret-i halk dahi hep bile üzerlerine kalkdılar • bu kez hâkimler onlarıŋ esvâbını yırtıp onlara deḡenek çaldırdılar 
ACT.16.23*ve onlara bir alay deḡenek çaldıkdan soŋra onları zindâna kodular ve zindâncıya buyurdular ki onları bir-hoş bekleyeler 
ACT.16.24*ol ki bu emri kabûl ėdip onları iç zindâna kodu ve ayaklarını tomruğa urdu 
ACT.16.25*ȯndan dün yarısında Pavlo ve Silâ namâz kılıp Allâh Teʿâlâya tesbîhler okurlar idi ve zindânda olanlar onları diŋlerler idi 
ACT.16.26*ve aŋsızdan bir ʿazîm zelzele oldu şöyle ki zindânıŋ temelleri sarsıldı ve ol hînde cümle kapᵼlar açıldı hem hepisiniŋ bendleri çözüldü 
ACT.16.27*zindâncı dahi uyanıp ve zindânıŋ kapᵼlarını açık görüp kılıcı çıkardı da kendỉyi öldürmek isterdi sanıp ki mahbûslar hep kaçdılar 
ACT.16.28*ammâ Pavlo bülend âvâz ile çığırıp dėdi ki sakın kendỉŋe kemlik ėtme zîrâ biz hep bundayız 
ACT.16.29*ol dahi mûm isteyip içerỉ sıçradı ve ditreyerek Pavlonuŋ ve Silânıŋ ayaklarına düşdü 
ACT.16.30*ve onları taşraya çıkarıp dėdi ki efendiler baŋa ne ėtmek lâzımdır ki halâs bulayım 
ACT.16.31*onlar dahi dėdiler ki Rabb ʿİsâ el-Mesîhe îmân getir de hem sen hem ehl-i beytiŋ halâs bula 
ACT.16.32*ve ȯŋa hem cümle evindekilerine kelâmı tebşîr eylediler 
ACT.16.33*ol dahi onları gėceniŋ ol sâʿatinde alıp yaralarını yaykadı • ȯndan o hînde o hem cümle eviŋkiler taʿammüd olundular 
ACT.16.34*soŋra onları evine götürüp sofrayı öŋlerine kurdu ve cümle ev halkı ile Allâh Teʿâlâya îmân getirdikden ictizâl eyledi 
ACT.16.35*ve gün olunca hâkimler muhzırları zindâncıya ol âdamları salıvėr diyẻ gönderdiler 
ACT.16.36*zindâncı dahi bu sözleri Pavloya deyivėrdi ki hâkimler size salıvėrilesiz diyẻ içỉn gönderdiler pes imdi çıkıŋ ve selâmet ile varıŋ gidiŋ 
ACT.16.37*ammâ Pavlo onlara dėdi ki bizi âşikâre döḡdükden soŋra ve mahkemede üzerimize hükm olmadın bizi ki Rûmîleriz zindâna kodular ve hâlâ bizi gizlice taşraya çıkarırlar • yok olmaz ammâ kendỉler gelsinler de bizi çıkarsınlar 
ACT.16.38*muhzırlar dahi bu sözleri hâkimlere nakl ėtdiler ki onlarıŋ Rûmîler idiḡini işidince korkdular 
ACT.16.39*ve gelip onlara yalvardılar da onları taşraya çıkarıp şehirden taşra çıkalar diyẻ iltimâs eylediler 
ACT.16.40*onlar dahi zindândan çıkıp Lidiyanıŋ evine girdiler ve karındaşları görüp onlara tesliye ėtdiler • ȯndan çıkıp gitdiler ∞ 
ACT.17.1*Ve Amfiboliden hem Avlunadan geçip Selanike geldiler nerede ki Yahûdîleriŋ kenîsası var idi 
ACT.17.2*Pavlo dahi kendỉ ʿâdeti üzere onlara girdi de üç sebt günlerinde onlar ile Tevrâtdan tekellüm eyledi 
ACT.17.3*beyân ve ʿayân ėderdi ki Mesîhiŋ siyâset çekmesi ve ihyâʾ ėtmesi lâzım idi ve ȯnủ ki evvel size tebşîr ėtdiḡim ʿİsâ Mesîh odur 
ACT.17.4*pes onlardan baʿzısı îmâna gelip Pavloya ve Silâya ashâb oldular hem dîndâr Yûnânîleriŋ ʿazîm kesreti ve vâfir şerîfe ʿavratlardan da 
ACT.17.5*ammâ îmâna gelmemiş Yahûdîler hased çekip çârşᵼ halkından baʿzı yaramaz âdamlar aldılar da bir alayı devşirip şehirde tuġyân ėtdiler ve Yasonuŋ evini basıp onları halka çıkarmağa isterler idi 
ACT.17.6*ammâ onları bulmayıp Yasonu ve karındaşlardan baʿzısını şehriŋ zâbitlerine çekdiler ve çığırdılar ki cümle rubʿ-i meskûnu velveleye vėren kimesneler buraya da mı geldiler 
ACT.17.7*ve Yason bunlara kulak vėrdi hem onlar hepisi kayseriŋ kânûnuna muhâlif ėdip dėrler ki bir ġayrı dahi pâdişâh var yaʿnî ʿİsâ 
ACT.17.8*ve halkı hem bu nesneleri işiden zâbitler tahrîk eylediler 
ACT.17.9*ammâ onlar Yasondan ve ġayrılardan hoşnûd alıp onları salıvėrdiler 
ACT.17.10*karındaşlar dahi teziye gėcede Pavloyu ve Silâyı Berrʿâya gönderdiler • onlar dahi vâsıl olunca Yahûdîleriŋ kenîsasına gitdiler 
ACT.17.11*ve bunlar ol Selanikde olan Yahûdîlerden ekrem idiler çün her teneşşüd ile kelâmı kabûl eyleyip her gün ʿacabâ böylemidir diyẻ Tevrâtı yoklarlar idi 
ACT.17.12*ve onlardan çoğu hem Yûnâniyye mestûre hâtûnlar niçesi ve vâfir erler de îmâna geldiler 
ACT.17.13*ammâ Selanikli Yahûdîler işidip ki Pavlodan Berrʿâda kelâm-ı Rabb tebşîr olunur oraya da gelip halkı tahrîk ėtdiler 
ACT.17.14*ammâ o zamân karındaşlar Pavloyu öŋünce gönderdiler ki kânnahu deŋize gider diyẻ ve Silâ hem Timoteʾo orada kaldılar 
ACT.17.15*ve Pavloyu emîn yere götürmesini boynuna alanlar ȯnủ Atenaya götürdüler ve Silâyı ve Timoteʾoyu tîz geleler diyẻ sipârişi alıp gitdiler 
ACT.17.16*bu kez Pavlo onlara Atenada bekler iken rûhu içinde ġazabnâk olurdu çün şehri pûtlar ile dolu görür idi 
ACT.17.17*pes Yahûdîler ve mütedeyyin kimesneler ile kenîsada ve her gün çârşᵼda râst gelenler ile tekellüm ėder idi 
ACT.17.18*ve Beterânî hem Revâkî filâsefeden baʿzısı ȯnuŋla mücâdele ėderler idi ve baʿzısı bu fortacı ne dėmek ister söyleşirler idi ve baʿzısı aŋarsam ġarîb ilâhlarıŋ mübeşşiridir zîrâ onlara ʿİsâyı ve Kıyâmeti tebşîr ėder idi 
ACT.17.19*ve ȯnủ alıp ve Ariyopaġoya getirip dėdiler ki bu seniŋ ihdâs ėtdiḡiŋ taʿlîmi bilmek kabîl midir 
ACT.17.20*zîrâ sen kulaklarımıza baʿzı ġarîb kıssalar getirirsin pes bunlardan murâd nedir bilmek isteriz 
ACT.17.21*zîrâ cümle Atenalı ve orada sâkin olan yabancılar havâdis söylemekden ya diŋlemekden ġayrı şeyʾe mukayyed deḡiller idi 
ACT.17.22*Pavlo dahi Ariyopaġonuŋ ortasında durup dėdi ki ėy Atenalı âdamlar ben sizi bayağı her şeyde pek müteʿabbid görürüm 
ACT.17.23*zîrâ geçerek ve mensekleriŋize seyr ėderek bir mihrâb buldum ki üstünde Nâ-Maʿlûm İlâha diyẻ yazılmış idi pes bilmeyip ʿibâdet ėtdiḡiŋizi size tebşîr ėdeyim 
ACT.17.24*ʿâlemi ve cümle içinde olan yaradan Allâh Rabbü's-Semavât ve'l-Arzı iken el ʿamelli heykellerde mekân tutmaz 
ACT.17.25*ve insânıŋ elleri ile ȯŋa hizmet olunmaz bir şeyʾe muhtâc olana gibi çün cümleye hayât ve nefes ve her şeyʾ vėren odur 
ACT.17.26*ve âdamlarıŋ her cinsini bir kandan eyledi ki cümle yer yüzünüŋ üzerinde sâkin olalar ve muʿayyen vakitleri hem meskenleriniŋ sınᵼrlarını tahdîd eyledi 
ACT.17.27*tâ kim Rabbi arayanlar bulay ki ȯnủ lems ėderek bulalar eḡerçi o tahkîk her birimizden ırak deḡil ise de 
ACT.17.28*zîrâ ȯnuŋla diriliriz ve depreniriz hem mevcûduz nice ki baʿzı siziŋ şuʿaraŋız dahi zîrâ biz de ȯnuŋ nesliyiz dėdiler 
ACT.17.29*pes çünki Allâh Teʿâlânıŋ nesliyiz bize bu zaʿm düşmez ki lâhût altun ya güműş ya taş ya musannaʿ ve âdamıŋ badʿatından menhût nesne gibi ola 
ACT.17.30*pes Allâh Teʿâlâ câhiliyyet zamânına müsâmaha ėdip hâlâ her yerde cümle âdamlara emr ėder ki tevbe eyleyeler 
ACT.17.31*zîrâ öbűr günü takdîr eyledi ki ol günde halk-ı ʿâleme ʿadâlet üzere ol taʿzîz ėtdiḡi âdam ile dînünet eyleye • bu nesneyi ve ȯnủ ölülerden ihyâʾ ėtmekle cümleye inandırır 
ACT.17.32*bu kez ölüleriŋ kıyâmetini işitdiklerince kimi istihzâ ėderdi kimi biz de dahi seni bu husûsda diŋleyelim derlerdi 
ACT.17.33*ȯndan Pavlo onlarıŋ aralarından çıkdı 
ACT.17.34*ve baʿzısı ȯŋa mülâzemet ėdip îmâna geldiler ki Diʾonisiyo Ariyopaġolu ve Damaris nâm bir ʿavrat ve sâʾir kimseler onlardan idiler ∞ 
ACT.18.1*Ondan soŋra Pavlo Atenadan gidip Korintoya geldi 
ACT.18.2*ve Pontolu tâʾifesinden Akvilâ nâm bir Yahûdîyi buldu ki İpriskila nâm zevcesi ile henüz İtalyadan gelip zîrâ Iklavdio emr eyledi idi ki cümle Yahûdîler Romadan çıkalar • Pavlo onlara yanaşdı 
ACT.18.3*ve ol dahi bir sanʿatdan olduğu içỉn onlarıŋ evinde durup iş işler idi çün onlarıŋ sanʿatı çâdırcılık idi 
ACT.18.4*ve her sebt gününde kenîsada vaʿz ėdip Yahûdîleri hem Yûnânîleri îmâna getirir idi 
ACT.18.5*ve Silâ hem Timoteʾo Makdeoniyadan geldikleri zamân Pavlo Rûhdan tazyîk olunup ʿİsânıŋ Mesîh idiḡini Yahûdîlere işhâd ėderdi 
ACT.18.6*ammâ onlar muʿâraza ėdip küfür söyler iken esvâbını silkip dėdi ki kanıŋız başlarıŋız üzerinde olsun ben pâk vücudum • şimden soŋra ümmetlere varayım 
ACT.18.7*ve oradan ayrılıp Yust nâm ʿâbid-ullâh kimesneniŋ evine girdi ki ȯnuŋ evi kenîsaya bitişik idi 
ACT.18.8*bu kez kenîsa başı İkrispo cümle ehl-i beyti ile Allâh Teʿâlâya îmân getirdiler ve dahi Korintîlerden niçesi Pavloyu diŋleyip îmân getirdîler idi ve taʿammüd olurlar idi 
ACT.18.9*ve Allâh Teʿâlâ gėcede rüʾyâda Pavloya dėdi ki korkma hemân söyle ve sükut eyleme 
ACT.18.10*zîrâ ben seniŋleyim ve saŋa rencîde ėtmek içỉn üzeriŋe elleri kimse salamaz çün bu şehirde kavmim çokdur 
ACT.18.11*pes orada bir yıl ve altı ay durup aralarında Kelâm-Ullâhı taʿlîm ėderdi 
ACT.18.12*soŋra Ġallion Ahayeniŋ pâşâsı iken Yahûdîler ittifâk üzere Pavlonuŋ üzerine kalkdılar ve ȯnủ dîvâna getirip 
ACT.18.13*dėdiler bu kişi âdamları ilkâʾ ėder ki Tevrâta hilâfen Allâh Teʿâlâya ʿibâdet eyleyeler 
ACT.18.14*ve Pavlo ağzını açacak mahallde Ġallio Yahûdîlere dėdi ki ėy Yahûdîler bir zulüm ya cürmüŋ daʿvâsı olsaydı hakk üzere sizi diŋleyip tahammül ėderdim 
ACT.18.15*ammâ çünki nizâʿ-i kelâm ve isimler ve Tevrâtıŋız husûsundadır siz görüŋ zîrâ ben bu nesneleriŋ kâdısı olmak istemem 
ACT.18.16*ve onları dîvândan kodu 
ACT.18.17*cümle Yûnânîler dahi kenîsa başı Sosteni tutup dîvân öŋünde döḡdüler de Ġallion bu nesnelere mukayyed deḡil idi 
ACT.18.18*bu kez Pavlo orada dahi vâfir eyyâm eḡlendikden soŋra karındaşlar ile vėdâʿlaşıp İpriskila hem Akvilâ ile Suriyeye gemi ile gitdi Kenfirede başını tırâs ėtmiş iken zîrâ nezri var idi 
ACT.18.19*ve Aya Sılğa gelip onları orada bırakdı o ise kenîsaya girip Yahûdîler ile tekellüm ėtdi 
ACT.18.20*ve onlar ȯŋa yalvardılar ki onlarıŋ yanında dahi dura ammâ kâʾil olmadı 
ACT.18.21*belki onlar ile vėdâʿlaşıp dėdi ki elbetde ʿan-karîb olacak bayrâmı Kuds-i Şerîfde ėtmek gereḡim ammâ inşâ-allâh tekrâr size döneyim • ȯndan Aya Sılkdan gitdi 
ACT.18.22*ve Kaysēriyeye inip hem Kuds-i Şerîfe çıkıp cemâʿati selâmladıkdan soŋra Antakiyaya nüzul eyledi 
ACT.18.23*ve orada biraz zamân eḡlendikden soŋra varıp ve Ġalâtiya ve İfriciya vilâyetleri tertîb üzere dolaşıp cümle telâmîze tesbît ėder idi 
ACT.18.24*ve İskenderî tâʾifesinden Apollos nâm bir balîğ ve kütübde mâhir Yahûdî Aya Sılğa geldi 
ACT.18.25*ve Rabbiŋ tarîkinde mübtedi hem Rûh ile müteʾeccic olmağla Rabbe müteʿallik olan şeyleri öḡredir idi eḡerçi yalıŋız Yahyânıŋ maʿmûdiyesini bilir iken 
ACT.18.26*ve kenîsada bî-pervâ söylemeḡe başladı • bunủ Akvilaâ ve İpriskila işidip yanlarına aldılar ve ȯŋa Rabbiŋ tarîkini bir-hoş tasrîh eylediler 
ACT.18.27*ve Ahayeye gitmeḡe murâdı iken karındaşlar ȯnủ nasîhat eylediler ve telâmîze yazdılar ki ȯnủ kabûl eyleyeler • ol dahi oraya vâsıl olup ʿinâyetden îmân getirmişlere çok nesnelerde fâʾideli oldu 
ACT.18.28*zîrâ ʿazîm münâzaʿa ile Yahûdîleri âşikâre ziyâd-ender-ziyâd kütüb-i ilâhiyye ile ilzâm ėdip Hazret-i ʿİsânıŋ Mesîh idiḡini gösterir idi ∞ 
ACT.19.1*Ve oldu ki Apollo Korintoda iken Pavlo üst vilâyetleri temeşşî ėtdikden soŋra Aya Sılğa geldi ve orada baʿzı telâmîz bulup 
ACT.19.2*onlara dėdi ki (2) Siz îmâna geldiḡiŋizden soŋra Rûhü'l-Kuddûsu ahz ėtdiŋiz mi • onlar dahi ȯŋa dėdiler ki Rûhü'l-Kuddûsuŋ varmıdır bile işitmedik 
ACT.19.3*Pavlo dahi dėdi ki imdi ne ile müteʿammedsiŋiz • onlar dėdiler ki Yahyânıŋ maʿmûdiyyesi ile 
ACT.19.4*ve Pavlo dėdi ki hakkan ki Yahyâ tevbe maʿmûdiyyesi ile taʿammüd ėdip kavme der idi ki kendỉden soŋra geleceḡine yaʿnî ʿİsâ el-Mesîhe îmân getireler 
ACT.19.5*bunủ işidenler Rabb ʿİsânıŋ ismi ile müteʿammed oldular 
ACT.19.6*Pavlo dahi üstlerine ellerini koyunca onlarıŋ üzerlerine Rûhü'l-Kuddûs geldi de ġarîb diller ile söyleyip peyġamberlik ėderler idi 
ACT.19.7*ve bu âdamlar hep oniki idiler 
ACT.19.8*ȯndan o kenîsaya girip bî-pervâ söyledi ve üç ay müddeti kadar tekellüm ėdip melekût-ullâha mahsûs nesnelere istirdâʾ ėderdi 
ACT.19.9*ammâ baʿzısı peklenince ve râzı olmayıp kesretiŋ öŋünde ol Tarîk hakkında fenâ söyleyince onlardan ayrılıp telâmîzi müteferrak eyleyip Tirano nâm kimesneniŋ dibistânında her gün muhâtaba eyler idi 
ACT.19.10*ve bu nesne iki yıl kadar oldu şöyle ki Âsiyâda sâkin olanlar hepisi Yahûdîler ve Yûnânîler Rabb ʿİsânıŋ Kelâmını diŋlediler 
ACT.19.11*ve Allâh Teʿâlâ Pavlonuŋ elleri ile nâdir kudretli ʿameller ėderdi 
ACT.19.12*tâ bu mertebeye ki ȯnuŋ vücudundan hastalar üzerine makrameler ve pistamâller getirilir idi de hastelikler onlardan giderdi ve bed rûhlar onlardan çıkar idi 
ACT.19.13*bu kez baʿzı hîleci Yahûdî muʿazzamlar bed rûhları olan kimesneler üzerine Rabbiŋ ismini tecribe ėdip Pavlonuŋ tebşîr ėtdiḡi ʿİsâ ile sizi istihlâf ėderiz dėrler idi 
ACT.19.14*ve bunủ ėden kimesneler yediden baş imâm olan Yahûdî İskevânıŋ baʿzı oğulları idi 
ACT.19.15*rûh-ı habîs ise cevâb vėrip dėdi ki ben ʿİsâyı bilirim ve Pavlo maʿlûmumdur ammâ siz kimsiŋiz 
ACT.19.16*ve rûh-ı habîs olan âdam onlarıŋ üzerlerine hovlayıp ve onları yeŋip onlara zor eyledi de ol evden üryân ve mecrûh kaçdılar 
ACT.19.17*ve bu nesne Aya Sılkda sâkin olan cümle Yahûdîlere ve Yûnânîlere maʿlûm oldu da hepisi üzerine havf düşdü ve Rabb ʿİsânıŋ ismi müteʿazzam oldu 
ACT.19.18*ve îmâna gelmişlerden niçesi gelip ve mukırr olup ėtdikleri nesneleri beyân ėderler idi 
ACT.19.19*ve ġarîb nesneler ėdenlerden niçesi kitâbları bir yere getirip cümleniŋ huzûrunda yakdılar ve bahâlarınıŋ hisâbını alıp buldular ki altı biŋ dirhem güműşe deḡerler idi 
ACT.19.20*bu vech ile Rabbiŋ Kelâmı pek artardı ve kuvvetlenir idi 
ACT.19.21*ve bu nesneler tamâm oldukdan soŋra Pavlonuŋ göŋlüne geldi ki Makedoniyyadan ve Ahayeden geçip Kuds-i Şerîfe vara ve der idi ki orada olduğumdan soŋra Romaya da varmak gereḡim 
ACT.19.22*ve ȯŋa hizmet ėden ikisini de yaʿnî Timoteʾoyu ve Erastoyu Makedoniyaya gönderip o dahi biraz zamân Âsiyâda eḡlendi 
ACT.19.23*ve ol zamânda Tarîk-i Rabb sebebinden vâfir ġavġâ peydâ oldu idi 
ACT.19.24*zîrâ Dimitrî nâm bir kuyumcu ki güműşden Diyanaya heykelcikler yapar idi ehl-i sanʿata vâfir fâʾide gösterir idi 
ACT.19.25*ve onlar ve bu nesneleri yapan kimesneleri hep cemʿ ėdip dėdi ki ėy âdamlar bilirsiŋiz ki kazancımız bu sanʿatıŋ işlemesindendir 
ACT.19.26*ve görürsüŋüz hem işidirsiŋiz ki bu Pavlo kendỉ ilkâʾları ile yalıŋız Aya Sılkda deḡil belki bütün Âsiyâda eliyle yapılan ilâh deḡildir diyẻ ʿazîm kesret-i halkı sapdırdı 
ACT.19.27*ve yalıŋız bizim husûsumuz içỉn muhâtara deḡildir ki bize mahsûs olan sanʿatımız iftidâh oluna ammâ ki ʿazîm ilâhe Diʾananıŋ heykeli de lâ-şeyʾe sayılıp ol bütün Âsiyânıŋ belki bütün dünyânıŋ maʿbûdesiniŋ ʿizzeti ibtâl olunmaya 
ACT.19.28*onlar bunủ işidince hışımnâk oldular ve çığırıp Aya Sılğıŋ Diʾanası ʿazîmdir 
ACT.19.29*ve bütün şehir dağdağa ile doldu da Ġayoyu ve Aristarhoyu Makedonîları Pavlonuŋ yoldaşlarını zor ile çekip ittifâk ile meydana yürüdüler 
ACT.19.30*ve Pavlo halka çıkmağa ister idi ammâ telâmîz komadılar 
ACT.19.31*ve Âsiyâ pâşâlarından baʿzısı ki ȯnuŋ dostları idiler ȯŋa gönderip yalvardılar ki meydâna varmaya 
ACT.19.32*ve kimi bunủ kimi ȯnủ çığırırlar idi zîrâ cemâʿat dağdağalı idi ve çoğuna ne sebebden cemʿ olduğunu bilmez idi 
ACT.19.33*bu kez kesretiŋ arasından İskenderi çığırıp Yahûdîler ȯnủ ilerỉ itivėrirlerdi ve İskender eliyle işâret ėdip kavmiŋ yanında ihticâc ėtmek ister idi 
ACT.19.34*ammâ Yahûdî idiḡini bildiklerinde hepisinden bir çağırış kopdu ki iki sâʿat mikdârı Aya Sılğıŋ Diʾanası kebîredir diyẻ çığrışırlar idi 
ACT.19.35*ammâ dîvân kâtibi halkı teskîn ėdip dėdi ki ėy Aya Sılklı âdamlar kanġı âdam var ki Aya Sılklılarıŋ şehrini ilâhe kebîre Diʾananıŋ ve İyûveden düşen sanemiŋ vefihiyyesi idiḡini bilmeye 
ACT.19.36*ve çünki bu nesneler bî-taʿarruzdur size düşer ki teskîn olasız ve hîç bir takahhum ėtmeŋ 
ACT.19.37*zîrâ bu âdamları getirdiŋiz ki ilâheleriŋiziŋ ne harem hırsızları ne şettâmlarıdır 
ACT.19.38*ve eḡer Dimitrî ve bile olan ehl-i sanʿatıŋ bir kimse ile maslahatı var ise dîvân durur pâşâlar var murâfaʿa ėtsinler 
ACT.19.39*ve eḡer ġayrı nesneler taleb ėdersiŋiz meşrûʿ cemâʿatde fasl oluna 
ACT.19.40*zîrâ korkacakdır ki bugünden ötürü bize ġavġâ içỉn meydân ėdeler çün hîç bir sebeb yokdur ki bu izdihâmıŋ hisâbını vėrmeḡe kâdir olavız 
ACT.19.41*(-) ve bunủ dėdikden soŋra cemâʿati salıvėrdi ∞ 
ACT.20.1*Ve ġavġâ sâkin olunca Pavlo telâmîzi çığırıp ve kucaklayıp Makedoniyaya varmak içỉn gitdi 
ACT.20.2*ve ol semtleri gezip onlara niçe hitâb ile nasîhat ėtdikden soŋra Yûnânî vilâyetine geldi 
ACT.20.3*ve orada üç ay eḡlenip çün eḡer Suriyeye gemiye binip gitmiş olaydı Yahûdîler ȯŋa tekemmün kordular idi Makedoniyaya dönmeḡe maʿkûl göründü 
ACT.20.4*ve ȯŋa tâ Âsiyâya dek Sopatro Bereʾî ve Selanikli Aristarho ve Sekundo ve Ġayo Derbeʾî ve Timoteʾo ve refîk oldular 
ACT.20.5*Âsiyâlılardan ise Tihiko ve Trofimo bunlar varıp bize Tıroʾâda katlandılar 
ACT.20.6*ve biz fetîr günlerinden soŋra Filibeden geçerek ve beş günde onlara Tıroʾâya geldik de orada yedi gün eḡlendik 
ACT.20.7*ve haftanıŋ ilk gününde telâmîz etmek paralamağa cemʿ olunca çün Pavlo irtesi gün gidecek iken onlar ile tekellüm ėtdi ve kelâmı tâ gėce yarısına dek uzatdı 
ACT.20.8*ve cemʿ olduğu selâmlıkda çok kandîller var idi 
ACT.20.9*bu kez Evtiho nâm bir yiḡit pencerede oturur iken ȯnủ uyku basdı ve Pavlo kelâmını uzadınca uykusu ȯŋa ġalebe ėdip üçüncü tabakadan aşağa düşdü de ölü kaldırıldı 
ACT.20.10*ammâ Pavlo aşağa inip üzerine ikbâb eyledi ve ȯnủ kucaklayıp dėdi ki şamâta ėtmeŋ zîrâ cânı içindedir 
ACT.20.11*ȯndan tekrâr yukarᵼya çıkıp ve etmeḡi pareleyip ve taʿâmlandıkdan soŋra onlara dahi haylice tâ seher vaktine dek tekellüm eyledi de bu vech ile ayrıldı 
ACT.20.12*ve oğlanı diri getirdiler de vâfir mütesellî oldular 
ACT.20.13*biz dahi gemiye varıp Assoya orada Pavloyu kaldırmak içỉn gitdik zîrâ böyle ısmarladı idi çün karadan gitmeḡe ister idi 
ACT.20.14*ve ȯŋa Assoda râst gelip ȯnủ kaldırarak da Midilliye geldik 
ACT.20.15*ve oradan gemi ile varıp irtesi günde Sakızıŋ karşᵼsına geldik ve öbűr günde dahi Sâm adasına yanaşdık ve Itrogiloda kondukdan soŋra irtesi günde Militoya geldik 
ACT.20.16*zîrâ Pavlo Âsiyâda zamânı ifnâ ėtmemek içỉn gemiye binip Aya Suluğa gitmemeḡe niyyet ėtdi idi çün ʿacele ėderdi ki mümkin olursa Hamsîn gününde Kuds-i Şerîfde buluna 
ACT.20.17*pes Deḡirmen Adasından Aya Suluğa gönderip kelîseniŋ kesîslerini çığırdı 
ACT.20.18*onlar dahi ȯŋa gelince onlara dėdi ki Âsiyâya girdiḡim ilk günden bu cümle zamânda siziŋle ne şekil idiḡimi bilirsiŋiz 
ACT.20.19*Rabbe her tevâzuʿ-ı kalb üzere ve niçe göz yaşı ile hem baŋa Yahûdîleriŋ ġarazlarından vâkiʿ olan imtihânlar ile ʿibâdet ėderek 
ACT.20.20*nice ki cümle size nâfiʿ olan nesneleri iʿlâm ėtmeden hem size âşikâre ve evlerde taʿlîm ėtmeden çekinmedim 
ACT.20.21*Yahûdîlere ve Yûnânîlere Allâh Teʿâlâya rücuʿ ve Rabbimiz ʿİsâ el-Mesîhe îmânı işhâd ėderek 
ACT.20.22*ve hâlâ işte ben Rûhdan merbût olup Kuds-i Şerîfe ȯnda baŋa ne vâkiʿ olacağını bilmedin giderim 
ACT.20.23*ancak baŋa Rûhü'l-Kuddûs her şehir-be-şehir işhâd ėdip der ki baŋa bendler ve belâlar katlanırlar 
ACT.20.24*ammâ benim eksiḡim deḡil ve ʿömrümü o kadar sevmezim nite ki kendỉ yolumu ve Rabb ʿİsâdan aldığım hizmeti ki ʿinâyet-ullâhıŋ İncîline münâşede ėtmekdir sürur ile tamâm ėtmeḡe 
ACT.20.25*ve hâlâ işte siz cümleŋiz ki aralarıŋızdan melekût-ullâhı vaʿz ėderek geçdim artᵼk yüzümü görmeyeceksiŋizi bilirim 
ACT.20.26*pes bu günde dahi size işhâd ėderim ki cümleniŋ kanından berîyim 
ACT.20.27*zîrâ Bârî Teʿâlânıŋ cümle tedbîrini size iʿlâm ėtmeden ibâ ėtmedim 
ACT.20.28*pes kendỉleriŋize mukayyed oluŋ ve ol cümle râʿiyyeyi ki Rûhü'l-Kuddûs size içlerinde püskoposlar nasb eyledi ve Hakk Teʿâlânıŋ kendỉ kanı ile hâsıl ėtdiḡi kelîsesıne mürâʿat ėdesiz 
ACT.20.29*zîrâ ȯnủ bilirim ki ben gitdikden soŋra aralarıŋıza râʿiyyeye bağışlamayan yaramaz kurtlar gireceklerdir 
ACT.20.30*ve kendỉleriŋiziŋ arasında dahi fesâd söyleyecek âdamlar telâmîzi kendỉlere uydurmak içỉn kalkacaklardır 
ACT.20.31*ȯnuŋ içỉn uyanık oluŋ ve hâtırıŋızda olsun ki üç yıl pēy-â-pey gėce ve gündüz göz yaşı ile herkese nasîhat ėtmeden vâz geçmedim 
ACT.20.32*ve hâlâ dahi ėy karındaşlar sizi Allâha ve ȯnuŋ kelâmına ısmarladım ol ki sizi muʿammer ėtmeḡe ve cümle mukaddesler ile mîrâs vėrmeḡe kâdirdir 
ACT.20.33*güműşe ve altuna ve hîç kimesneniŋ libâsına tamaʿ ėtmedim 
ACT.20.34*ve kendỉleriŋiz bilirsiŋiz ki bu eller benim ve benim ile olanlarıŋ hâcetlerini emeklenir idi 
ACT.20.35*cümlede size gösterdim ki bu yüzden zahmet çekip zebûnlara müsâʿade ėtmek ve Hazret-i ʿİsânıŋ kelâmını aŋmak gerekdir ki almakdan vėrmek esʿâddır 
ACT.20.36*bu nesneleri dedikden soŋra diz çöküp hepisi ile namâz kıldı 
ACT.20.37*ve hepisi pek ağlamağa başladılar da Pavlonuŋ boynuna asılıp ȯnủ öperler idi 
ACT.20.38*hâsseten ol sözden elem çekip ki artᵼk yüzümü görmeyeceklerdir dėdi • ȯndan ȯŋa gemiye dek terâfuk ėtdiler ∞ 
ACT.21.1*Pes onlardan ittisâl ėtdikden soŋra deŋizden vardık da dos doğru İstanköy adasına ve irtesi günde Rodosa ve oradan Pataraya vâsıl olduk 
ACT.21.2*ve Fenikiyeye geçen bir gemiyi bulup bindik de gitdik 
ACT.21.3*ve Kıbrᵼs görünüp ȯnủ sol tarafda koduk da Suriyeye çekilip Sûra vâsıl olduk zîrâ gemi orada boşacak idi 
ACT.21.4*ve telâmîzi bulup orada yedi gün eḡlendik ve ȯnlar Rûhuŋ ilhâmı ile Pavloya dėrler idi ki Kuds-i Şerîfe varmaya 
ACT.21.5*ve ol günleri geçdiḡimiz gibi gitdik ve hepisi ʿavratları ve oğulları ile bize tâ şehirden taşraya terâfuk eylediler de diz çöküp namâz kıldık 
ACT.21.6*ȯndan birbirimiz ile kocuşup gemiye bindik onlar dahi kendỉ evlerine döndüler 
ACT.21.7*ve biz deryâ seferini tamâm ėdip Sûrdan Iptolümaya geldik ve karındaşları selâmlayıp onlarda bir gün eḡlendik 
ACT.21.8*ve irtesi günde Pavlo ve biz ki ȯnuŋla idik çıkıp Kayseriyeye geldik ve ol yediden biri İncîlci Filipusuŋ evine girip yanında konduk 
ACT.21.9*bunuŋ dört kız oğlan kızcağazları var idi ki peyġamberlik ėderler idi 
ACT.21.10*ve orada hayli zamân eḡlendikçe Yahûdâdan Âġâbo nâm bir bir peyġamber nüzul eyledi 
ACT.21.11*ol ki bize gelip ve Pavlonuŋ kuşağını alıp kendỉ ellerini ve ayaklarını bağladı ve dėdi ki Rûhü'l-Kuddûs böyle der ki bu kuşağıŋ sâhibini Yahûdîler Kuds-i Şerîfde böyle bağlayacaklardır ve ȯnủ ümmetleriŋ ellerine vėreceklerdir 
ACT.21.12*bunủ işitdiḡimiz zamân hem biz hem ol yeriŋ âdamları yalvardık ki Kuds-i Şerîfe varmaya 
ACT.21.13*ammâ Pavlo cevâb vėrdi ki ne işlersiŋiz ki ağlayıp yüreḡimi yumşadırsıŋız zîrâ ben hâzırım yalıŋız bağlanmağa deḡil belki Rabb ʿİsânıŋ ismi içỉn Kuds-i Şerîfde ölmeḡe de 
ACT.21.14*pes çün rızâ vėrmedi biz dahi kâʾil olup Rabbiŋ murâd-ı şerîfi olsun dėdik 
ACT.21.15*ve ol günlerden soŋra dubâyı devşirip Kuds-i Şerîfe çıkdık 
ACT.21.16*ve Kayseriye telâmîzinden dahi bir kaçı bizim ile gelip Imnason nâm bir Kıbrᵼslı ve eski telâmîzi getirdiler ki ȯnuŋ yanında konayız 
ACT.21.17*bu kez Kuds-i Şerîfe vâsıl olduğumuz zamân karındaşlar bizi cân ve göŋülden kabûl eylediler 
ACT.21.18*ve irtesi günde Pavlo bizim ile Yaʿkûba girdi de cümle kesîsler hâzır idiler 
ACT.21.19*bunlara Pavlo selâm vėrip tertîb üzere Allâh Teʿâlânıŋ ümmetler arasında ȯnuŋ hizmeti ile hep ėtdiḡini takrîr eyledi 
ACT.21.20*onlar dahi işitdikde Allâh Teʿâlâya hamd ü senâ eylediler ȯndan Pavloya dėdiler ki birâder görürsün kaç biŋ Yahûdîler var ki îmâna geldiler ve cümlesi dîniŋ ġayretini çekerler 
ACT.21.21*ve ġayrılarıŋ ağzından seniŋ içỉn haber aldılar ki ümmetler arasında olan cümle Yahûdîleri Mûsâdan irtidâd ėtmeḡe öḡredirsin ki oğullarını sünnet ėtmeḡeler ve âyîn üzere münselik olmayalar 
ACT.21.22*pes nice olur elbetde cemâʿat bir yere gelmek gerek zîrâ seniŋ geldiḡiŋi işideceklerdir 
ACT.21.23*imdi saŋa dėdiḡimizi eyle • dört âdamımız var ki nezr eylediler 
ACT.21.24*bunları alıp ve bile tetahhur ėdip harc ve masraf eyle ki başını tırâs ėdeler ve cümlesi bileler ki seniŋ hakkına işitdikleriniŋ hîç âslı yoğimiş belki sen dahi böyle deprenirsin ki dîni gözedersin 
ACT.21.25*ve îmâna gelmiş ümmetler içỉn biz onlara yazıp hükm eyledik ki buncılayın nesnelere mukayyed olmayalar hemân pûtlara zebh olunanlardan ve kandan ve mahnûklardan ve zinâdan sakınalar 
ACT.21.26*bu kez Pavlo ol âdamları alıp irtesi günde onlar ile tetahhur ėdip heykele girdi tetahhur günleriniŋ tamâm olduğunu bildirip tâ onlardan her birisi içỉn kurbân kesilinceye dek 
ACT.21.27*pes ol yedi gün dükenecek mahallde Âsiyâdan gelmiş Yahûdîler ȯnủ heykelde görüp bütün halkı tahrîş ėdip üzerine elleri salıp 
ACT.21.28*çığırdılar ki ėy İsrâʾîlli âdamlar imdâd eyleyiŋ • budur ol âdam ki her yerde hepisi kavme ve Tevrâta hem bu yere muhâlif öḡredir ve dahi Yûnânîler heykel içine getirip hem bu mukaddes yeri tencîs ėtmişdir 
ACT.21.29*zîrâ demin Aya Suluklu Trofimoyu şehirde Pavlo ile görüp zann ėtdiler ki Pavlo ȯnủ heykel içinde getirmiş idi 
ACT.21.30*pes cümle şehir harekete gelip halkıŋ izdihâmı oldu da Pavloyu tutup heykelden çıkardılar ve teziye kapᵼlar kapandı 
ACT.21.31*ve ȯnủ öldürmeḡe çalışdıklarınca serʿaskere haber yetişdi ki cümle Kuds-i Şerîf ıztırâbdadır 
ACT.21.32*ol dahi fi'l-hâl ʿaskerîleri ve yüzbaşılar alıp Yahûdîlere seḡirtdi ve onlar serdârı ve ʿaskerîleri görüp Pavloyu döḡmeden ferâġat eylediler 
ACT.21.33*serdâr dahi yanaşıp ȯnủ tutdu ve emr eyledi ki iki zincîr ile bağlana ȯndan kimdir ve ne işledi diyẻ suʾâl eyledi 
ACT.21.34*ve kesret-i nâsda kimi ȯnủ kimi bunủ çığırınca çok şamâtadan sahîh nesneyi bilmeḡe kâdir olmadı pes ȯnủ kulleye götürmeḡe emr eyledi 
ACT.21.35*ve nerdübânlara geldiḡi zamân vâkiʿ oldu ki kesret-i halkıŋ zoru içỉn ʿaskerîlerden götürüldü 
ACT.21.36*zîrâ halkıŋ kesreti ardınca yürüyüp tutuŋ ȯnủ diyẻ çığrışdılar 
ACT.21.37*ve Pavlo kulleye götürülecek mahallde serdâra dėdi ki saŋa bir şeyʾ söylesem câʾiz olur mu • ol dahi Yûnânîce bilirmisin dėdi 
ACT.21.38*geçen günlerde ol dört biŋ kesicileri kaldırıp beriyyeye götürden Mısırlı sen deḡilmisin 
ACT.21.39*Pavlo dėdi ki ben Tarsuslu Yahûdîyim ol Kilikiyedeki meshûr şehriniŋ şehirlisi • hâlâ saŋa minnetim budur ki baŋa kavme tekellüm ėtmeḡe icâzet vėresin 
ACT.21.40*ol dahi icâzet vėrince Pavlo nerdübânlarda durur iken eliyle halka işâret eyledi ve ʿazîm sükut olunca ʿİbrânî dilince söyleyip dėdi ki ∞ 
ACT.22.1*Karındaş âdamlar ve babalar hâlâ yanıŋızda ėtdiḡim iʿtizârımı diŋleyiŋ 
ACT.22.2*ve onlara ʿİbrânî dilince söylediḡini işidince dahi artᵼk sükut eylediler ȯndan dėdi ki 
ACT.22.3*Ben Kilikiyyedeki Tarsusda doğmuş bir Yahûdîyim ve bu şehirde Ġamaliʾeliŋ ayağında beslenip babalar şerîʿatınıŋ Torahsı üzere müteʾeddeb nice ki bugün siz cümleŋizsiŋiz Allâhıŋ ġayreticisiyim 
ACT.22.4*ve bu mezhebi ölüme dek iztihâd ėden erleri ve ʿavratları bend ve zindânlara koyarak 
ACT.22.5*nice ki baŋa baş imâm ve meşâyihiŋ cümle mahfili şâhidlerdir ki onlardan dahi karındaşlarına mektûblar alıp Şâma vardım tâ kim onlardan orada olanları Kuds-i Şerîfe kayd ü bend ile hakkından gelinmek içỉn getirem 
ACT.22.6*ve vâkiʿ oldu ki ben yolda iken ve Şâma yanaşır iken öyleye yakın aŋsızdan baŋa gökden çevre yanımda bir ʿazîm nûr işrâk eyledi 
ACT.22.7*ve ben yere düşdüm de bir âvâz işitdim ki baŋa Sâvul Sâvul niçỉn beni iztihâd ėdersin dėdi 
ACT.22.8*ben dahi cevâb vėrdim kimsin ėy efendi • ol dahi iztihâd ėtdiḡiŋ ʿİsâ en-Nâsırîyim dėdi 
ACT.22.9*ve benim ile olanlar bu ʿazîm nûru gördüler de şaşdılar ammâ benim ile söyleşeniŋ âvâzını işitmediler 
ACT.22.10*ve ben dėdim ki efendi ne işleyeyim • Efendi dahi baŋa dėdi ki kalk ve Şâma var da ȯrada saŋa deyivėrilse gerek her ne ki saŋa işleyeceḡiŋ içỉn ısmarlandı ise 
ACT.22.11*ve çün ol nûruŋ celâlinden bir şeyʾ görmezdim yanımda olanlarıŋ eli ile götürülüp Şâma geldim 
ACT.22.12*ve Anâniyâ nâm bir kimesne Tevrât üzere sâlih âdam ki ȯnuŋ íyliḡine Şâmda sâkin olan cümle Yahûdîler íyỉ şâhidlik ėderler idi 
ACT.22.13*baŋa gelip ve yanımda olup dėdi ki Sâvul karındaş gözüŋ açılsın ve gözüm ol ânda açıldı da ȯnủ gördüm 
ACT.22.14*ve baŋa dėdi ki babalarımızıŋ Taŋrısı seni taʿyîn eyledi ki ȯnuŋ mûrâd-ı şerîfini bilesin ve ol Sâdıkı göresin hem ȯnuŋ ağzından âvâzı işidesin 
ACT.22.15*zîrâ ȯŋa cemîʿ nâsıŋ yanında gördüḡüŋe ve işitdiḡiŋe şâhid olacaksın 
ACT.22.16*ve hâlâ ne durursun kalk müteʿammed ve günâhlarıŋdan maġsûl olup ismi'r-Rabbe istidʿâ eyle 
ACT.22.17*ve oldu ki Kuds-i Şerîfe döndükden soŋra heykelde namâz kılar iken mütevelleh oldum 
ACT.22.18*ve ol Rabbi gördüm ki baŋa der idi tėz ol ve ʿale-'l-ʿacele Kuds-i Şerîfden çık zîrâ onlar benim hakkıma ėdeceḡiŋ şehâdeti kabûl ėtmeyeceklerdir 
ACT.22.19*ve ben dėdim ki yâ Rabb onlar bilirler ki saŋa îmân getirenleri habs ėderdim ve her kenîsalarda döḡer idim 
ACT.22.20*ve seniŋ şehîdiŋ İstefanosuŋ kanı döküldüḡü zamân ben hâzır idim ve ȯnuŋ ölümüne rızâ vėrdim hem ȯnủ öldürenleriŋ esvâbını bekler idim 
ACT.22.21*ol dahi baŋa dėdi ki var zîrâ seni ümmetlere irsâl ėdeceḡim 
ACT.22.22*pes onlar ȯnủ tâ bu söze dek diŋlediler ammâ soŋra âvâzını kaldırıp dėdiler ki buncılayın âdamı yerden kaldır zîrâ yaşamağa lâyık deḡildir 
ACT.22.23*ve onlar çığırınca hem esvâbını atınca ve yüzü havâya savurunca 
ACT.22.24*serdâr buyurdu ki Pavloyu kulleye götüreler ve ısmarladı ki ȯŋa deḡenek ile teftîş ėdeler tâ kim bile ne sebebden ȯnuŋ üzerine böyle çığırırlar 
ACT.22.25*ammâ ȯnủ falâkaya koşunca Pavlo orada hâzır olan yüzbaşıya dėdi ki bir Rûmî âdama ve daʿvâ görmeden deḡenek çalmak câʾiz midir 
ACT.22.26*yüzbaşı dahi bunủ işidip geldi ve serdâra iʿlâm eyleyip dėdi ki ne işlesin bak zîrâ bu âdam Rûmîdir 
ACT.22.27*serdâr dahi Pavloya gelip ȯŋa dėdi ki Rûmî misin baŋa deyivėr • ol dahi belî dėdi 
ACT.22.28*ve serdâr cevâb ėtdi ki ben bu şehirliği çok mâl ile iktirâf eyledim • Pavlo dėdi ki ammâ ben ȯnda doğmuşum 
ACT.22.29*ȯnuŋ içỉn ȯŋa teftîş ėdecek kimesneler teziye ȯndan çekildiler ve serdâr dahi kendỉsi korkdu çün ȯnuŋ Romalı idiḡini işitdi zîrâ ki ȯnủ bağladığı idi 
ACT.22.30*ve irtesi günde sahîhî bilmek isteyip Yahûdîlerden ȯnủ ne içỉn kovladılar ȯnủ bendlerden çözdü de baş imâmlara hem cümle onlarıŋ cemʿiyetine buyurdu ki geleler • ȯndan Pavloyu aşağa indirip öŋlerine ihzâr eyledi ∞ 
ACT.23.1*Ve Pavlo ȯnlarıŋ cemʿiyetine göz dikip dėdi ki ėy karındaş âdamlar ben tâ bugüne dek bütün íyỉ zamîr ile Allâh Teʿâlâya hidümet eyledim 
ACT.23.2*ve baş imâm Anâniya ȯnuŋ yanında olanlara emr eyledi ki ȯnủ ağzına uralar 
ACT.23.3*o zamân Pavlo ȯŋa dėdi ki Allâh seni ursun da bâdânalı dîvâr sen baŋa şerîʿat üzere hükm ėtmeḡe oturursun da şerîʿatda tecâvüz ėdip beni urmağa emr ėdersin 
ACT.23.4*ve orada hâzır olanlar dėdiler ki Allâhıŋ imâm-ı aʿzamına söḡermisin 
ACT.23.5*Pavlo dahi dėdi ki ėy karındaşlar ben ȯnuŋ imâm-ı ʿazîm idiḡini bilmezdim zîrâ yazılmış var ki kavmiŋiŋ sultânına kemlik söyleme 
ACT.23.6*ve Pavlo bilip onlardan bir bölüḡü Zındîkler ve bir bölüḡü Ferîzîler idiler cemâʿatde çığırdı karındaş âdamlar ben Ferîzî oğlu Ferîzîyim • ölüleriŋ ümîdi ve kıyâmeti içỉn mahkemeye çekildim 
ACT.23.7*ve o bunủ dėdiḡi gibi Ferîzîler ve Zındîkler arasında fitne kopdu da kesret-i halk münferek oldu 
ACT.23.8*zîrâ Zındîkler kıyâmet yokdur ne melek ne rûh var dėrler ammâ Ferîzîler ikisine de mukırrlardır 
ACT.23.9*ve ʿazîm çığrış peydâ olup Ferîzîleriŋ tarafından kâtibler kalkıp ve muhâsama ėdip biz bu âdamda kemlik bulmadık dėdiler • eḡer ȯŋa bir rûh ya bir melek söyledi ise Allâh ile munâsabat ėtmeyelim 
ACT.23.10*ve ʿazîm ġavġâ olunca serdâr korkup ki Pavlo onlardan parelenmeye ve ʿaskerîlere emr eyledi ki ineler ve ȯnủ aralarından kavrayıp kulleye götüreler 
ACT.23.11*ve ėrte gėcesinde Rabb Teʿâlâ ȯŋa zâhir olup dėdi ki ėy Pavlo göŋlüŋü hoş tut zîrâ nice ki sen benim hakkımda Kuds-i Şerîfde íyỉ şehâdet eylediŋ ise Romada dahi böyle ėtmek gereksin 
ACT.23.12*ve gün doğunca baʿzı Yahûdîler bir olup ve ând ile adayıp tâ Pavloyu öldürünce ne yeyelim ne içelim dėdiler 
ACT.23.13*bu muhâlefeyi ėdenler kırk âdamdan artᵼk idiler 
ACT.23.14*bunlar baş imâmlara ve şeyhlere gelip dėdiler ki biz ând ile adadık ki Pavloyu öldürmeyince bir şey tatmayalım 
ACT.23.15*pes siz serdârıŋ öŋünde mahfilde olup isteyiŋ ki ȯnủ size sabâh getire güyâ ki ȯnuŋ hâlini bir-hoşca bilmek içỉn ve biz o yetişmedin evvel ȯnủ öldürmeḡe hâzır başız 
ACT.23.16*ammâ Pavlonuŋ kız karındaşınıŋ oğlu bu ġarazı işidip geldi ve kulleye girip Pavloya nakl eyledi 
ACT.23.17*Pavlo dahi yüzbaşılardan biriyi yanına çığırıp dėdi ki bu yiḡiti serdâra götür zîrâ ȯŋa bir nesne deyivėreceḡi var 
ACT.23.18*ol dahi ȯnủ alıp ve serdâra getirip dėdi ki mahbûs Pavlo beni çığırıp yalvardı ki saŋa bu yiḡidi getirem zîrâ saŋa bir şeyʾ deyivėreceḡi var 
ACT.23.19*serdâr dahi ȯnuŋ eline yapışıp ve tenhâya varıp baŋa deyivėreceḡiŋ nedir sordu 
ACT.23.20*ol dahi dėdi ki Yahûdîler saŋa yalvarmağa tergîm ėtdiler ki yarın Pavloyu mahfile kânnahu ȯnuŋ hâlini bir-hoşca bilmek içỉn getiresin 
ACT.23.21*ammâ sen onlara rızâ vėrme zîrâ onlardan kırk âdamdan artᵼk var ki ȯŋa tekemmün ėderler çün tâ ȯnủ öldürünce ne yemeḡe ne içmeḡe ând ile adadılar ve hâlâ hâzırlardır hemân seniŋ cevâbı ne olur bekliyorlar 
ACT.23.22*pes serdâr oğlanı salıvėrdi ve ȯŋa tenbîh ėtdi ki bu nesneyi kendỉye deyivėrdiḡini kimseye fâş ėtmeye 
ACT.23.23*ve yüzbaşılardan iki kimseleri çığırıp onlara dėdi ki iki yüz ʿaskerîler ve yetmiş atlılar hem iki yüz sarıcalar gėceniŋ üç sâʿatinden soŋra hâzır kılıŋ ki Kayseriyeye varalar 
ACT.23.24*hem dėdi ki Pavloyu bindirip Kâdı Felikse selâmet ile getirmek içỉn davarlar mühennâ ėdeler 
ACT.23.25*hem kâdıya bu mefhûm üzere bir mektûb yazdı 
ACT.23.26*Iklavdius Lisia fazîletli Kâdı Felikse selâm ėder 
ACT.23.27*bu âdamı Yahûdîler tutup ȯnủ öldürmek istedikleri mahallde ben ʿaskerî tâʾife ile yetişip kurtardım zîrâ Rûmî idiḡini duydum idim 
ACT.23.28*ve ȯŋa daʿvâ ėtdikleri cürmü bilmek istediḡimde ȯnủ onlarıŋ mahfiline getirdim 
ACT.23.29*ve buldum ȯŋa onlarıŋ Tevrâtınıŋ mesʾeleleri içỉn daʿvâ ėderler idi ve onda bir cürüm ki katle ya habse vâcib ola bulmadım 
ACT.23.30*ȯndan baŋa iʿlâm oldunca ki Yahûdîleriŋ bu âdama kasd ve tekemmünü var ol ânda ȯnủ saŋa gönderdim ve daʿvâcılarına emr eyledim ki ȯnuŋla ne daʿvâları varsa huzûruŋda görüle ve-'s-selâm 
ACT.23.31*pes ʿaskerîler onlara emir olunduğu gibi Pavloyu bile aldılar da ȯnủ gėcede Antipatriyaya götürdüler 
ACT.23.32*ve irtesi günde atlıları ȯnuŋla gitsinler diyẻ koyủvėrip konağa döndüler 
ACT.23.33*onlar dahi Kayseriyeye gelince mektûbu kâdıya vėrdiler hem Pavloyu huzûrunda ihzâr eylediler 
ACT.23.34*kâdı dahi mektûbu okuyup ve kanġı vilâyetdendir diyẻ sorup hem Kilikiyeden idiḡini bilip 
ACT.23.35*daʿvâcılarıŋ bundan olduğu zamân seni diŋleyim de ȯnủ Hirodesiŋ sarâyında beklemeḡe emr eyledi ∞ 
ACT.24.1*Ve beş günden soŋra imâm-ı aʿzam Hanâniyâ şeyhler ile ve Tertulo nâm hatîb ile inip kâdınıŋ huzûrunda Pavlo ile murâfaʿa oldular 
ACT.24.2*ve ȯŋa daʿvâ ėdip Tertulo ȯnuŋ daʿvâsına başlayıp dėdi ki 
ACT.24.3*Ey fazîletli Feliks çün keremiŋden selâmet-i cezîleyi tenâʿum ėtdik ve tedbîriŋden ümmetimizde niçe íyỉ nizâmlar eylediŋ biz dahi külliye ile her yerde mukırr olup senden şâkirleriz 
ACT.24.4*ammâ saŋa lâkırdıyı çok uzatmayalım senden ricâmız budur ki ʿadâletiŋe göre bizim saŋa muhtasarca diyeceḡimizi istimâʿ eyleyesin 
ACT.24.5*biz bu âdamı şöyle bulduk ki bir vebâʾdır ve rubʿ-i meskûnda olan cümle Yahûdîler arasında fitneci hem Nasrânî mezhebiniŋ başıdır 
ACT.24.6*ki heykeli dahi tencîs ėtmeḡe çalışdı • ȯnuŋ içỉn biz ȯnủ tutup dînimiz üzere ȯŋa dînünet ėtmek istedik 
ACT.24.7*nihâyet serdâr Lisiʾa yetişip ȯnủ ʿazîm zor ile ellerimizden çekdi de saŋa gönderdi 
ACT.24.8*hem emr eyledi ki daʿvâcıları da saŋa geleler sen dahi ondan kendỉŋ teftîşiŋ ile biz ȯnuŋ üzerine daʿvâyı ėtdiḡimiziŋ cümle nesneyi bilseŋ mümkindir 
ACT.24.9*Yahûdîler dahi böyledir diyẻ bu nesnelere muvâfık ėtdiler 
ACT.24.10*bu kez Pavlo kâdı ȯŋa söyle diyẻ işâret ėdince cevâb ėtdi ki çün bilirim ki niçe yıldan berỉ bu ümmetiŋ kâdısısın ziyâde cerâʾet ėdip ihticâcım içỉn söyleyeyim 
ACT.24.11*zîrâ belki saŋa maʿlûmdur ki ben Kuds-i Şerîfe secde ėtmeḡe çıkalı ancak on iki gün var 
ACT.24.12*ve onlar beni heykelde bir kimse ile mübâhese ėtmekde ya kenîsalarda ve medâʾinde halkı cemʿ ėtmekde bulmadılar 
ACT.24.13*hem saŋa şimdi ėtdikleri daʿvânıŋ isbâtına kâdir deḡillerdir 
ACT.24.14*gerçi buŋa mukırrım ki onlarıŋ mezheb dėdikler tarîkde babalarıŋ Taŋrısına şöyle ʿibâdet ėderim ki Tevrâtda ve enbiyânıŋ kitâblarında her ne ki varsa inanırım 
ACT.24.15*ve Taŋrıdan umarım ki onlarıŋ dahi tevakkuf ėtdiḡi eḡer ebrâr eḡer eşrâr emvâtıŋ kıyâmeti vâkiʿ ola 
ACT.24.16*bu esnâda kendỉm bu riyâzet ki dâʾimâ Allâhıŋ katında ve âdamlar katında zamîrim bilâ-ism ola 
ACT.24.17*bu kez niçe yıldan soŋra ümmetime sadakalar ve kurbânlar ėtmeḡe geldim 
ACT.24.18*ve bunları ėderken beni heykelde mütetahhir buldular ne ġavġâ ne ġalebem var idi 
ACT.24.19*bu kimseler Âsiyâdaki Yahûdîler idiler ki huzûruŋda ihzâr olmaları ve üzerime bir nesneleri var ise daʿvâ ėtmeleri maʿkûl gördüler 
ACT.24.20*ya bu ki ben mahfilde ihzâr olduğum zamân bende bir kabâhat buldular mı kendỉler deyivėreler 
ACT.24.21*meḡer bu söz içỉn ola ki aralarında durduğum zamân çığırıp ben bugün emvâtıŋ kıyâmeti içỉn sizden mahkemeye çekildim dėdim 
ACT.24.22*pes Feliks bunủ işidip onlara müddet vėrdi ve bu tarîke müteʿallik şeyleri kemâlen ile bildiḡimden soŋra ve Lisiʾa geldiḡi zamân maslahatıŋızı görürüm dėdi 
ACT.24.23*ve dahi yüzbaşıya dėdi ki Pavloyu saklayalar ve göz habsinde olup ȯnuŋ yârânlarına ȯŋa hizmet ėtmekde ya ȯnủ diŋlemekde mâniʿ olmayalar 
ACT.24.24*ve bir kaç günden soŋra Feliks Dursillâ nâm Yahûdiyye zevcesi ile geldiḡi zamân Pavloyu çığırdı da ondan Mesîh dîniniŋ husûsunu diŋledi 
ACT.24.25*ol dahi ʿadâlet ve veraʿdan ve âhiret kazâsından tekellüm ėdip Feliks korkup cevâb ėtdi ki şimdi her ne ise var git ammâ bir de dahi mahall bulduğum zamân seni çığırayım 
ACT.24.26*hem bunủ dahi umar idi ki Pavloya ȯnủ kurtarmak içỉn akçe vėrile • ȯnuŋ içỉn ȯnủ ikiden bir çığırıp ȯnuŋla söyleşir idi 
ACT.24.27*bu kez iki yıl tamâm olunca Feliksiŋ yerine Porsio Festo nâm kimesne geldi • Feliks dahi Yahûdîleri tarziye ėtmek içỉn Pavloyu habsde kodu ∞ 
ACT.25.1*Baʿdehu Festo vilâyetiŋ mansıbına girince üç günden soŋra Kayseriyeden Kuds-i Şerîfe çıkdı 
ACT.25.2*ve imâm-ı aʿzam hem Yahûdîleriŋ başları Pavloya daʿvâ ėtmek içỉn huzûruna ihzâr olup ȯŋa yalvardılar ki 
ACT.25.3*onlar da Pavlo ucundan bir dilek eyleyip ȯnủ Kuds-i Şerîfe getire ve ȯnủ öldürmek içỉn yolda pusủyu kurdular 
ACT.25.4*ammâ Festo cevâb vėrdi ki Pavlo Kayseriyede mahbûsdur ve o dahi oraya tîz gidecekdir 
ACT.25.5*pes dėdi ki araŋızda kim ki kâdir olursa benim ile insinler ve eḡer bu âdamda bir kabâhat olursa daʿvâʾ ėtsinler 
ACT.25.6*ȯndan onlarıŋ yanında on günden artᵼk eḡlendikden soŋra Kayseriyeye indi ve irtesi günde dîvân oturup emr ėtdi ki Pavloyu getireler 
ACT.25.7*ol dahi geldiḡi gibi Kuds-i Şerîfden inen Yahûdîler ȯnuŋ dolayanında durup Pavlo üzerine çok ve ağır daʿvâyı çekdiler ammâ isbâta kâdir olmadılar 
ACT.25.8*ol dahi kendỉ ihticâcı içỉn der idi ki ben ne Yahûdîleriŋ dînine ne heykele ne kaysere günâhkâr oldum 
ACT.25.9*ammâ Festo Yahûdîleri kendỉden hoşnûd ėtmek içỉn Pavloya cevâb vėrip dėdi ki Kuds-i Şerîfe çıkmak ve orada bu husûs içỉn huzûrumda tahâküm ėtmek istermisin 
ACT.25.10*ve Pavlo dėdi ki kayseriŋ dîvânında baŋa tahâkküm vâcib olan yerde dururum • ben Yahûdîlere bir ġadr ėtmedim nice ki sen dahi kendiŋ íyỉ hoş bilirsin 
ACT.25.11*zîrâ eḡer ġadr ėtdim ise ya katle vâcib bir şeyʾ irtikâb ėtdim ise ölmekden kaçmam ammâ eḡer onlar baŋa daʿvâ ėtdikleriniŋ âslı yoğise onlara benim elime vėrmeḡe kimse kâdir olamaz • hemân kayseriŋ hükmünü isterim 
ACT.25.12*o zamân Festo mahfil ile söyleşip cevâb vėrdi ki kayseriŋ hükünü istediŋ ise kaysere gidesin 
ACT.25.13*ve bir kaç günden soŋra Şâh Aġripâ ve Bernike nâm kimesne Festoyu selâmlamağa Kayseriyeye vâsıl oldular 
ACT.25.14*ve orada niçe eyyâm eḡlenip Festo şâha Pavlonuŋ kıssasını hikâyet eyleyip dėdi ki Feliksden habsde alıkonulmuş bir âdam var 
ACT.25.15*bunuŋ içỉn ben Kuds-i Şerîfde iken Yahûdîleriŋ baş imâmları ve şeyhleri huzûruma gelip hükm-i ʿaleyhiŋ hüccetini dilediler 
ACT.25.16*onlara cevâb vėrdim ki Romalılarıŋ ʿâdeti deḡildir ki daʿvâya çığrılmış kendỉ davâcıları ile murâfaʿa olmadın ve ihticâcına vüsʿat vėrmedin öldürtmeḡe teslîm ėdeler 
ACT.25.17*onlar dahi buraya gelip bilâ-teʾhîr irtesi günde dîvâna oturup ol âdamı çığırtdım 
ACT.25.18*daʿvâcılar bunuŋla murâfaʿ olunca benim işkillendiḡim suç içỉn hîç bir daʿvâ ėtmediler 
ACT.25.19*ancak kendỉ bidâdınıŋ ve Pavlonuŋ ölen ʿİsânıŋ diridir dėdiḡi husûsundan ȯnuŋla nizâʿları var idi 
ACT.25.20*ben dahi bu emriŋ iftihâsında müşekkek olup Kuds-i Şerîfe gelip orada bu umûr içỉn tahâküm ėtmek istermisin dėdim 
ACT.25.21*ammâ Pavlo Avġustonuŋ hükmüne mahrûs olayım diyẻ istidʿâ ėdince buyurdum ki tâ ben ȯnủ kaysere gönderinceye dek taharrüs oluna 
ACT.25.22*Aġripâ dahi Festoya dėdi ki ben de bu âdamı diŋlemek isterim • ol dahi yarın diŋleyesin dėdi 
ACT.25.23*pes irtesi günde Aġripâ ve Bernike ʿazîm dârât ile gelip ve serdârlar ile hem ol şehriŋ aʿyân ve eşrâfıyla dîvânhâneye girip soŋra Festo emr ėdince Pavloyu getirdiler 
ACT.25.24*o zamân Festo dėdi ki ėy Şâh Aġripâ ve bizim ile bile olan âdamlar hepiŋiz bunủ gördüŋüz ki Yahûdîleriŋ cümle kesreti bunda hem Kuds-i Şerîfde baŋa ondan şikâyet ėdip bu artᵼk yaşamağa lâyık deḡildir çığırdılar 
ACT.25.25*ammâ ben katle müstahakk nesneyi ėtmediḡini görüp hem o kendỉsi Avġustoya iddiʿâ ėdip ȯnủ Avġustoya göndermek niyyet eḡledim 
ACT.25.26*ve efendiye sahîh bir nesne yazacağım olmamağla ȯnủ size ve bâ-husûs saŋa ėy Şâh Aġripâ ihzâr eyledim ki teftîş olunup bir nesne yazacağım ola 
ACT.25.27*zîrâ bir mahbûsu göndermek ve üzerine olan icrâmı beyân ėtmemek baŋa insâfsızlık görünür ∞ 
ACT.26.1*Bu kez Aġripâ Pavloya dėdi ki saŋa kendiŋ nefsiŋ içỉn söylemeḡe ʿicâzetdir • Pavlo dahi elini uzadıp böyle ihticâc eyledi 
ACT.26.2*Ey Şâh Aġripâ ben kendỉmi mutlu bulurum ki Yahûdîler baŋa icrâm ėtdiḡi nesnelerden bugün baŋa huzûruŋda ihticâc ėtmeḡe nasîb oldu 
ACT.26.3*husûsen ki Yahûdîleriŋ yanında olan cümle âyîn ve nizâʿlarından seni haberdâr bilirim • ȯnuŋ içỉn kerem eyle beni tahammül ile istimâʿ et 
ACT.26.4*pes genclikden ve evvelden kavmimde Kuds-i Şerîfde ėtdiḡim zindegânım cümle Yahûdîlere maʿlûmdur 
ACT.26.5*çün beni evvelden bilirler ki çok zamândan berỉ eḡer şehâdetlik ėtmek isterler ise dînimiziŋ efdal mezhebi üzere Ferîzî iken geçinir idim 
ACT.26.6*ve hâlâ Allâh Teʿâlâ babalarımıza vaʿde ėtdiḡi ümîd içỉn tahâkümde dururum 
ACT.26.7*ki oniki sıbtımız dâʾimâ gėce ve gündüz Allâha ʿibâdet ėdip ȯŋa nâʾil olmağa umarlar • ol ümîd içỉn ėy Şâh Aġripâ Yahûdîlerden melûmum 
ACT.26.8*siziŋ dahi yanıŋızda inanılmaz nesnemi zann olunur ki Allâh Teʿâlâ muhyî el-emvât ola 
ACT.26.9*pes bu takdîrce ben kendỉmde niyyet ėtdim idim ki ol ʿİsâ en-Nâsirî ismine hilâfen çok nesne ėtmek gereḡim 
ACT.26.10*hem de Kuds-i Şerîfde ėtdim ve baş imâmlardan emr olup niçe kadîsleri zindânlara kapadım ve katl olundukları zamân rızâ vėrirdim 
ACT.26.11*ve onlara niçe kerre cümle kenîsalarda işkenceler ile küfür söylemeḡe kahr ėtdim ve hadden ziyâde üzerlerine tevaġġur ėdip onları tâ âhir şehirlerde bile iztihâd ėder idim 
ACT.26.12*bu esnâda baş imâmlardan emir ve berât ile Şâma vardığım zamân 
ACT.26.13*ėy şâh öyle zamânında güneş ziyâsından büyükrek bir nûr gördüm ki etrâfımda ve benim ile yola gidenleriŋ etrâfında işrâk eyledi 
ACT.26.14*ve biz hepimiz yere düşüp bir âvâz işitdim ki baŋa hitâben ʿİbrânî dilince Sâvul Sâvul niçỉn beni iztihâd ėdersin ve öḡendereye karşᵼ depmek saŋa güçdür dėdi 
ACT.26.15*ben dahi kimsin sen yâ Rabb dėdim ve o ben iztihâd ėtdiḡiŋ ʿİsâyım dėdi 
ACT.26.16*ammâ kalk ve ayaklarıŋ üzerine dur zîrâ ȯnuŋ içỉn saŋa göründüm ki seni hem hâdim hem gördüḡüŋ nesnelere ve ben saŋa görüneceḡim nesneleriŋ husûsuna şâhid tutam 
ACT.26.17*seni bu kavimden hem seni hâlâ ȯnlara gönderdiḡim ümmetden halâs eyleyip 
ACT.26.18*tâ kim onlarıŋ gözlerini açasın ve onları zulümâtdan nûra ve Şeytânıŋ tasallutundan Allâh Teʿâlâya tercîʿ ėdesin ki baŋa îmân getirmekle günâhlarıŋ mağfiretini ve mukaddesler arasında nasîbine nâʾil olalar 
ACT.26.19*ȯnuŋ içỉn ėy Şâh Aġripâ rüyâ-yı semavîye ʿâsî olmadım 
ACT.26.20*belki evvelâ Şâmlılara ȯndan Kuds-i Şerîfde ve bütün Yahûdâ vilâyetinde ve ümmetlere tebşîr eyledim ki tevbe ve Allâh Teʿâlâya rücuʿ ėdip nedâmete münâsib ʿameller kılalar 
ACT.26.21*ȯnuŋ içỉn Yahûdîler beni heykelde tutup kendi elleri ile öldürmeḡe kasd ėtdiler 
ACT.26.22*ammâ Allâhıŋ ʿavni ile tâ bu güne dek dayandım • küçük ve büyüklere işhâd ėdip enbiyâyı ve Mûsânıŋ olur diyẻ söyledikleri nesnelerden ġayrı söz söylemedim 
ACT.26.23*yaʿnî ki Mesîh siyâset çekecek idi hem o ki emvâtıŋ kıyâmetinden evvelkisidir kavme ve ümmetlere nûru tebşîr ėdecekdir 
ACT.26.24*bu kez Pavlo bu nesneleri kendỉ ihticâcı içỉn söyler iken Festo ʿazîm âvâz ile delisin ėy Pavlo ʿilim seni başdan çıkarır dėdi 
ACT.26.25*ammâ o dėdi ki deli deḡilim ėy fazîletli Festo illâ hakk ve ʿâlimâne sözler söylerim 
ACT.26.26*zîrâ şâh dahi ki ȯŋa bî-pervâ söylerim bu nesneleri bilir hem inanam ki bu nesnelerden ȯŋa {hîç} bir şey mahfî ola çün bu bir gizli bucakda vâkiʿ olmamışdır 
ACT.26.27*ėy Şâh Aġripâ enbiyâya inanırmısın bilirim ki inanırsın 
ACT.26.28*Aġripâ dahi Pavloya dėdi ki azdan baŋa ilkâʾ ėdersin ki Mesîhî olam 
ACT.26.29*ve Pavlo dėdi ki Allâh vėrdi ki hem azdan hem çokdan yalıŋız sen deḡil belki cümle beni bugün diŋleyenler benim gibi olsunlar bu bendlerden ġayrı 
ACT.26.30*bu nesneleri söyledikden soŋra şâh hem pâşâ ve Bernike ve bile oturanlar kalkıp 
ACT.26.31*ve tenhâya varıp hem birbiri ile söyleşip bu âdam katle ya habse müstahakk nesne ėtmemişdir dėdiler 
ACT.26.32*ve Aġripâ Festoya dėdi ki bu âdamı halâs ėtmeḡe kâbil idi eḡer kaysere iddiʿâ ėtmemiş olaydı ∞ 
ACT.27.1*Bu kez İtalyaya varmamız içỉn firmân olunca Pavlo ve sâʾir mahbûsları Avġusta bölüḡünden Yulio nâm yüzbaşıya teslîm eylediler 
ACT.27.2*ve Edremitî gemiye binip Âsiyâ vilâyetlerinden kıyısında gitmek isteyip revân olduk ve Selanikli Makedonî Aristarko bizim ile idi 
ACT.27.3*ve irtesi günde Sîdona geldik de Yulio Pavloya riʿâyet ėdip ȯŋa dostlarına gitmeḡe destûr vėrdi ki onlar ȯnủ gözedeler 
ACT.27.4*oradan geçip Kıbrᵼs altına gemiyi saldık zîrâ rüzgâr muhâlif idi 
ACT.27.5*ve Kilikiye hem Panfiliye kıyısında deŋizi aşırıp Likiyânıŋ Mirâ şehrine vâsıl olduk 
ACT.27.6*ve yüzbaşı burada İtaliyaya gidecek bir İşkenderiyeli gemiyi bulup bizi ȯŋa bindirdi 
ACT.27.7*ve niçe eyyâm pâçça pâçça deŋizde gezip güç ile İğnido karşᵼsına gelip rüzgâr bize el vėrmemekle Giride Salmona karşᵼ gemiyi saldık 
ACT.27.8*ve ȯnuŋ kıyısında giderek Güzel İlîmânlar dėdikleri yere geldik ki Lasē ȯŋa yakındır 
ACT.27.9*ve niçe zamân geçdikden soŋra deryâ seferi muhâtır olmağla hem oruç dahi geçmiş idi Pavlo nasîhat ėdip 
ACT.27.10*onlara dėdi ki ėy âdamlar görürüm ki bu sefer çok belâ ve zarar ile olacakdır yalıŋız yüke ve gemiye deḡil belki başlarımıza da 
ACT.27.11*ammâ yüzbaşı reʾîse ve dümenciye ziyâde inanır idi Pavlonuŋ söylediḡine o kadar inanmazdı 
ACT.27.12*ve ilîmânıŋ mevziʿ kışlamağa el vėrmemekle çoğu gitmek maʿkûl gördüler tâ kim Fenikiyede Girid ilîmânında ki ġarb cenûba ve ġarb şimâle doğrudur kışlayalar eḡer bir vech ile vâsıl olmağa kâbil olursa 
ACT.27.13*bu kez lodos esmeḡe başlayınca zann ėdip ki niyyetlerine göre başa çıkaralar gemiyi salıp dahi yakın Giridiŋ kıyısından gitdiler 
ACT.27.14*ammâ bir azdan Giride yakın Evroklido nâm sağanaklı rüzgâr kalkdı 
ACT.27.15*ve gemi götürülünce hem rüzgâra göre zabt olmamağla ȯnủ kendỉ hâline bırakdık da götürüldük 
ACT.27.16*ve Kılavde nâm bir küçücük adanıŋ altında yürür iken güç ile sandâla yapışdık 
ACT.27.17*ve ȯnủ çekip hem gemiciler imdâd ėdip gemiyi altından kuşatdılar ve korkup ki sığıya uğramayalar yelkenleri indirip böyle giderler idi 
ACT.27.18*ve ʿazîm fûrtunayı çekdiḡimizden irtesi günde dubâyı atarlar idi 
ACT.27.19*ve üç günden soŋra kendỉ ellerimiz ile geminiŋ âlâtını deŋize atdık 
ACT.27.20*ve niçe gün ne güneş ne yıldızlar görünüp ʿazîm fûrtuna havâle ėdince halâsımızıŋ her ümîdi kesilmiş idi 
ACT.27.21*bu kez çok zamân aç kaldığımızdan soŋra Pavlo aralarında kalkıp dėdi ki ėy âdamlar beni diŋleyip Giridden gitmemek ve bu belâ ve zarardan sakınmak gerek idiŋiz 
ACT.27.22*nihâyet hâlâ size nasîhat ėderim ki hâtırıŋız hoş olsun ki sizden hîç kimse helâk olmaz gemiden ġayrı 
ACT.27.23*zîrâ şul Allâh Teʿâlânıŋ ki ben ȯnuŋum ve ȯŋa ʿibâdet ėderim meleḡi bu gėce baŋa görünüp 
ACT.27.24*dėdi ki korkma ėy Pavlo kayseriŋ huzûrunda ihzâr olmak gereksin ve işte Cenâb-ı Hakk saŋa cümle seniŋ ile sefer ėdenleri bağışladı 
ACT.27.25*ȯnuŋ içỉn ėy âdamlar hâtırıŋızı hoş tutuŋ zîrâ Taŋrı Teʿâlâya iʿtikâdım var ki baŋa dėnildiḡi gibi vâkiʿ ola 
ACT.27.26*ve bir adaya uğrayacak'ız 
ACT.27.27*ȯndan on dördüncü gėce gelince ve Adriyâ Deŋizinde çalkanınca dün yarısında gemiciler zann ėtdiler ki karaya yanaşırlar 
ACT.27.28*ve iskandili indirip yiḡirmi kulac buldular ve oradan biraz ilerỉ varıp tekrâr iskandili indirince on beş kulac buldular 
ACT.27.29*ve korkup ki bir vech ile sığıya uğramayalar kıçdan dört lenger bırakdılar ve sabâha muntazır idiler 
ACT.27.30*ve gemiciler gemiden kaçmağa çalışınca hem kosaŋ kayalıkdan lengerleri uzatmak içỉn sandâlı deŋize indirince 
ACT.27.31*Pavlo yüzbaşıya ve ʿaskerîlere dėdi ki eḡer bunlar gemide kalmazlar ise siz halâs bulamazsıŋız 
ACT.27.32*o zamân ʿaskerîler sandâlıŋ iplerini kesip ȯnủ düşürdüler 
ACT.27.33*ve sabâh olmağa başlayınca Pavlo hepisine tenbîh ėdip ki yemek yeyeler dėmişdir bu gün on dört gündür ki aç kaldıŋız ve bir şey ağzıŋıza almayıp beklersiŋiz 
ACT.27.34*ȯnuŋ içỉn size nasîhatim bu ki yemek yeyesiz zîrâ bu nesne sağlığıŋıza yarar çün sizden hîç kimseniŋ başından bir kıl bile düsmeyecekdir 
ACT.27.35*ve bunủ dėdiḡi gibi etmek aldı hem cümleniŋ huzûrunda Allâh Teʿâlâya şükr eyledi • ȯndan ȯnủ pâreleyip yemeḡe başladı 
ACT.27.36*ve hepisi hâtırı hoş tutup onlar dahi yemek yediler 
ACT.27.37*ve gemide cümlemiz iki yüz yetmiş altı kişi idik 
ACT.27.38*ve taʿâmdan doydukdan soŋra buğdayı deryâya atıp gemiyi yeynilerler idi 
ACT.27.39*ve gün olunca vilâyeti şecemezler idi ammâ bir ilîmânlı körfezi uzakdan görüp kâbil olursa diyẻ gemiyi oraya salmağa murâd ėtdiler 
ACT.27.40*pes lengerleri her tarafdan kesip ȯnủ deŋize saldılar ve dümenleriŋ bağlarını çözüp hem maʾastrayı rüzgâra kaldırıp ilîmâna çekilirler idi 
ACT.27.41*ve iki tarafdan deŋizi olan bir sığıya uğrayıp gemiyi dokuşdurdular da kayalığa sokulunca kımıldanmayıp durdu • kıç ise dalġalarıŋ zorundan ayrılır idi 
ACT.27.42*ve ʿaskerîler tahmîn ėderlerdi ki mahbûsları öldüreler tâ kim hîç birisi de yüze yüze çıkıp kaçmaya 
ACT.27.43*ammâ yüzbaşı Pavloyu kurtarmağa isteyip onları bu müşâvereden dönderdi ve emr ėtdi ki yüzmek bilenler evvelâ atılıp karaya varıp kurtulalar 
ACT.27.44*ve öbűrler kimi tahtalar üzerinde kimi geminiŋ baʿzı pârçalarında çıkalar • bu yüzden oldu ki cümlesi kurtulup karaya çıkdılar ∞ 
ACT.28.1*Ve kurtarıldıkdan soŋra bildiler ki ol adanıŋ adı Malta idi 
ACT.28.2*ve ol cezîreliler vâfir riʿâyet eylediler zîrâ yağmur hem sovuk olmağla bir büyük âteş yakıp bizi kabûl eylediler 
ACT.28.3*ve Pavlo vâfir funda devşirip âteş üzerine koyup ıssıcakdan bir engerek yılanı çıkıp eline kavradı 
ACT.28.4*ve cezîreliler hayvânı elinden asılı görüp birbirine dėdiler ki bu âdam elbetde kanlıdır çünki deŋizden kurtulmuş iken Allâhıŋ intikâmı ȯnủ yaşamak komaz 
ACT.28.5*ammâ o hayvânı âteşe silkip hîç bir zarar görmedi 
ACT.28.6*ve onlar ne zamân şişer ve aŋsızdan ölü düşer diyẻ intizârda idiler ammâ çok intizâr çekip ve ȯŋa hîç zarar dokunmadığını görüp döndüler taŋrıdır dėdiler 
ACT.28.7*bu kez Publio nâm mezkûr adanıŋ devletlisiniŋ ol semtlerde çiftliḡi var idi • ol bizi kabûl ėtdi hem bizi üç gün dost-vârî konukladı 
ACT.28.8*ve oldu ki Publionuŋ babası ısıtma ve kan ishâli hastalığından döşekde yatır idi • buŋa Pavlo girip ve duʿâ ėderek üzerine ellerini koyup ȯnủ sağdırdı 
ACT.28.9*bu vâkiʿ olunca adada olan sâʾir sâhib-i emrâz kimesneler dahi gelip sağalırlar idi 
ACT.28.10*ve onlar dahi bize çok riʿâyet eylediler hem ayrıldığımız zamân bize lâzım olan nesneleriŋ tedârikini gördüler 
ACT.28.11*ve üç aydan soŋra adada kışlamış ve İkiz Yıldızıŋ ʿalâmeti olan bir İskenderiye gemisi ile gitdik 
ACT.28.12*ve Siraġuzaya vâsıl olup orada üç gün eḡlendik 
ACT.28.13*oradan dolaşarak Recioya geldik ve öbűr günden soŋra lodos kalkıp iki günde Puteoliye vâsıl olduk 
ACT.28.14*ve orada karındaşlar buldukda bizi yalvardılar ki onlarıŋ yanında yedi gün kalavız • bu takrîb ile Romaya geldik 
ACT.28.15*ve ol yeriŋ karındaşları bizden haber alıp bize istikbâlen tâ Apionuŋ çârşᵼsına ve Üç Hâna dek geldiler ve Pavlo onları görüp Allâha şükr eyledi ve yüreklendi 
ACT.28.16*ȯndan Romaya vâsıl olduğumuz zamân yüzbaşı mahbûsları cenkçileriŋ baş serdârınıŋ eline teslîm eyledi ammâ Pavloya destûr vėrildi ki kendỉyi bekleyen bir ʿaskerî ile başkaca ola 
ACT.28.17*ve üç günden soŋra Pavlo Yahûdileriŋ başılarını çığırdı ki ve ȯnlar cemʿ olunduğu zamân onlara dėdi ki ėy karındaş âdamlar ben kavme ya babalarıŋ {dînine} muhâlif nesne ėtmeden Kuds-i Şerîfde zindâna konuldum ve Romalılarıŋ ellerine teslîm oldum 
ACT.28.18*ki baŋa teftîş ėdip beni kurtarmağa isterler idi bende katle vâcib nesne bulmadığı içỉn 
ACT.28.19*nihâyet Yahûdîler muʿâraza ėdip hevâh-ü-nâhevâh kaysere iddiʿâ eyledim ammâ kavmim üzerine bir şeyʾden şikâyet ėtmek içỉn deḡil 
ACT.28.20*pes bu husûsdan sizi daʿvet ėtdim ki sizi görem ve siziŋle söyleşem zîrâ İsrâʾîliŋ ümîdi ucundan bu zincîrler ile çep çevrede bağlandım 
ACT.28.21*ammâ onlar dėdi ki biz seniŋ husûsunda Yahûdâdan hîç mektûblar aldık ve karındaşlardan dahi birisi gelmedi ki bize seniŋ içỉn bir kemlik nakl ėdip söylemiş ola 
ACT.28.22*lakin zannıŋı senden diŋlemek maʿkûl görürüz zîrâ bu mezheb vechi içỉn bize maʿlûmdur ki her yerde ȯŋa muʿâraza ėderler 
ACT.28.23*ve bir gün taʿyîn ėdip ȯŋa konağına çok kimseler geldiler de onlara melekût-ullâhı tebşîr ve işhâd ėderdi ve Hazret-i ʿİsânıŋ husûsu içỉn Mûsânıŋ Tevrâtında ve kütüb-i enbiyâʾda yazılmış olanlara sabâhdan âhşâma dek telkîn ėderdi 
ACT.28.24*ve baʿzıları ȯnuŋ dediḡi nesnelere inandılar ammâ baʿzı inanmadılar 
ACT.28.25*ve birbiriyle nâ-muvâfık olup ayrıldılar • Pavlo onlara bu sözü dėdikden soŋra ki Rûhü'l-Kuddûs babalarımıza İsʿayâ Peyġamberiŋ ağzından hoşça söyleyip 
ACT.28.26*dėdi ki Bu kavme var da ȯŋa de ki siz işidir iken işidesiŋiz ammâ aŋlamayasıŋız ve bir-hoş bakasıŋız ammâ görmeyesiŋiz 
ACT.28.27*zîrâ bu kavmiŋ kalbi ġalîzdir ve kulakları ile ağırca işidirler hem gözler ile iġmâz ėderler tâ kim gözleri ile görmeyeler ve kulaklar ile işitmeyeler hem kalb ile aŋlamayalar ve rücuʿ ėtmeyeler ki ben onlara şifâ vėrem 
ACT.28.28*pes biliŋ ki Taŋrınıŋ halâsı ümmetlere irsâl olunmuşdur ki onlar diŋleyeceklerdir 
ACT.28.29*ve bu nesleri dėdikden soŋra Yahûdîler gitdiler ve kendỉ kendỉleriŋ arasında çok münâzaʿa oldu 
ACT.28.30*Pavlo dahi tamâm iki yıl kendỉ kirâsı ile bir evde durdu ve cümle ȯŋa gelenleri kabûl ėderdi 
ACT.28.31*melekût-ullâhı vaʿz ėdip Hazret-i ʿİsâ el-Mesîhiŋ nesnelerini bî-pervâ ve mâniʿsiz taʿlîm ėderdi ∞ (Ipraksis tamâm oldu ve'l-hamdü'l-illâhi min el-ân ve külli âvân ilâ dehri'd-dehirîn ve şükrün lahu ve'l-mannatu ilâ yevmi'd-dîn dâʾimen ebeden ve sermeden âmîn yâ muʿîn)
ROM.0.0*Pavlo nâm resûlüŋ Romalılara irsâl eylediḡi risâlesi
ROM.1.1*Hazret-i ʿİsâ el-Mesîhiŋ kulu Pavlo daʿvet olunmuş resûl şul tebşîr-i ilâhî içỉn müferriz 
ROM.1.2*ki ȯnủ evvelden kendỉ enbiyâsı ile kütüb-i mukaddeslerde vaʿde eylemişdir 
ROM.1.3*kendỉniŋ Oğlu olan Rabbimiz ʿİsâ el-Mesîhiŋ husûsu içỉn (4) ki beşeriyyet hasebince Hazret-i Dâvûduŋ neslinden olup 
ROM.1.4*kudretden İbn-Ullâh ile mevsûfdur kudsüŋ rûhuna binâʾen ölülerden ihyâ olmasınıŋ sebebi ile 
ROM.1.5*ki biz ȯndan ʿinâyeti ve risâleti aldık cümle ümmetler arasında îmânda itâʿat olunmak içỉn ȯnuŋ ism-i şerîfi ile 
ROM.1.6*ki siz dahi onlarıŋ aralarında ve Hazret-i ʿİsâ el-Mesîhden medʿuvvlarsıŋız 
ROM.1.7*siz hepiŋiz ki Romada Allâh Teʿâlânıŋ mahbûbları ve daʿvet olunmuş mukaddeslersiŋiz • size Babamız Allâh Teʿâlâdan ve Hazret-i Rabb ʿİsâ el-Mesîhden ʿinâyet ve selâm olsun 
ROM.1.8*evvelâ Tekerrüm Allâh Teʿâlâya Hazret-i ʿİsâ el-Mesîh ile cümleŋiz içỉn şükr ėderim ki îmânıŋız bütün ʿâlemde şâyiʿ olmuşdur 
ROM.1.9*zîrâ ol Cenâb-ı ʿİzzet ki ben ȯŋa rûhum ile kendỉ Oğlunuŋ beşâretini husûsunda hizmet ėderim baŋa şâhiddir sizi aŋmadan kalmam 
ROM.1.10*dâʾimâ namâzlarımda duʿâ ėdip ki size gelmeḡe kâdır olam eḡer Allâhıŋ lütuf ve ʿinâyeti ile ʿâkıbet baŋa yol açılırsa 
ROM.1.11*zîrâ sizi görmeḡe hasretim tâ ki teʾkîdiŋiz içỉn sizi hibeʾ-i rûhâniyyeden hissedâr eyleyem 
ROM.1.12*ve bu araŋızda bile müşterek îmândan ki hem siziŋ hem benimdir araŋızda mütesellî olmak içỉn 
ROM.1.13*pes ėy karındaşlar size pûşîde olmaya ki niçe defʿa size gelmeḡe niyyet eyledim idim tâ kim araŋızda sâʾir ümmetler arasında gibi bir mahsûlüm ola ammâ şimdiye dek mâniʿim düşdü 
ROM.1.14*ben hem Yûnânîlere hem sâʾir ʿacemîlere ʿâlimlere ve câhillere borcluyum 
ROM.1.15*pes benim payımdan size dahi ki Romadasıŋız beşîr ėtmeḡe hâzırım 
ROM.1.16*zîrâ Mesîhiŋ tebşîrinden utanmam çün o her müʿmine halâs içỉn kudret-ullâhdır evvel Yahûdîye soŋra Yûnânîye 
ROM.1.17*çünki birr-ullâh ȯnuŋ ile îmândan îmâna keşf olunmuşdur nitekim mastûrdur ki ehl-i birr olan îmân ile hayy ola 
ROM.1.18*zîrâ ġazab-ullâh âdamlarıŋ her zulm ve ʿadilsizliḡi üzerine gökden zâhir ola ki ʿadilsizlik ile hakkı alıkorlar 
ROM.1.19*çün Allâhıŋ huzûrunda bilinmeḡe kâbil olan nesne onlarda zâhirdir zîrâ Allâh Teʿâlâ onlara izhâr eyledi 
ROM.1.20*çün ȯnuŋ görünmez nesneleri yaʿnî ebedî kuvvet ve ilâhiyyeti dünyâ yaradılaldan berỉ ʿamelden maʿlûm olup ap âşikâre görünür tâ kim maʿzûr olmayalar 
ROM.1.21*ki Allâh Teʿâlâyı bilip ȯŋa hamd ve sipâs ėtmediler ve Allâha lâyık olduğu gibi ȯŋa şükr ėtmediler belki mübâheselerinde tehâtir ėdip onlarıŋ izhânsız kalbi zülmetde kaldı 
ROM.1.22*biz ʿulemâyız dėnince cühelâ oldular 
ROM.1.23*zîrâ bî-zevâl Allâhıŋ ʿizzetini zevâlli insânıŋ ve kuşlarıŋ ve cehâr-pâlarıŋ hem haşerâtıŋ yapılı sûretine tebdîl ėtdiler 
ROM.1.24*ȯnuŋ içỉn Cenâb-ı Hak dahi onları kendỉ göŋülleriniŋ şehevâtında necâset içỉn kodu tâ kim birbiriyle cesedlerini tednîs ėdeler 
ROM.1.25*ki Hakk Allâhı kizbe dönderdiler ve mahlûka secde ve ʿibâdet ėdip ol Hâlıkı terk ėtdiler ki ebeden mütebârek olsun âmîn 
ROM.1.26*ȯnuŋ içỉn dahi onları fazîh heveslere teslîm eyledi zîrâ onlarıŋ ʿavratları da tabîʿî tasarrufu nâ-tabîʿî olana tebdîl eylediler 
ROM.1.27*ve kezalik erkekler ʿavratıŋ tabîʿî tasarrufunu koyup birbirine şehvet ile muġtelim oldular • erkek erkek ile fücur ėdip dalâletiŋ cezâsını üzerlerine kemâ-yenbaġî kabûl ėtdiler 
ROM.1.28*ve nice ki Allâh Teʿâlâyı bilmekde iʿtibâr ėtmediler ise Allâh Teʿâlâ dahi onları bir kabîh ʿakla teslîm eyledi ki nâ-sezâ şeyler işleyeler 
ROM.1.29*her ʿadâletsizlikden zinâdan fücurdan hissetden şirretden dolu ve hasedden katl-i insândan şıkâkdan mekirden seyyiʾetden mümtelî 
ROM.1.30*nemmâmlar ʿayyâblar Allâhıŋ ʿadövleri şettâmlar mağrûrlar müftehirler kemlik ahdâs ėdenler ve analarına itâʿat ėtmeyenler 
ROM.1.31*sefîhler ʿahid bozanlar meveddetsizler şefkatsizler merhametsizler 
ROM.1.32*şunlar ki Allâh Teʿâlânıŋ Tevrâtını bilip ki bunuŋ gibi nesneleri ėdenler katle vâciblerdir yalıŋız kendỉler ėtmezler belki ġayrılarıŋ ėtmesine de kâʾillerdir ∞ 
ROM.2.1*Pes ėy âdam her kim iseŋ ki hükm ėdersin maʿzûr deḡilsin zîrâ şul nesnelerde ġayrıya hükm ėdersin kendỉ üzeriŋe hükm ėdersin çün sen ki ġayrı kimse üzerine hükm ėdersin ol nesneleri kendỉŋ ėdersin 
ROM.2.2*pes biz biliriz ki Allâh Teʿâlânıŋ hükmü ʿadil yüzünden ol kimseler üzerinedir ki böyle şeyler işlerler 
ROM.2.3*ėy böyle şeyleri işleyenler üzerine hükm ėden ve onları kendỉŋ ėden âdam bunủ mı sanırsın ki Cenâb-ı Hakkıŋ hükmünden kurtulasın 
ROM.2.4*ya ȯnuŋ lütuf ve sabır ve ġazabda teʾennîsiniŋ ġınâsını hor mu görürsün ve bilmezmisin ki lütf-ullâh seni tebveye çeker 
ROM.2.5*ammâ sen kâsebliḡiŋ ve tevbesiz kalbiŋ içỉn kendỉŋe ġazab gününde ve ʿadâletli hükm-ullâh zuhûrunuŋ hazînesini devşirirsin 
ROM.2.6*ol ki herkese kendỉ ʿameline göre cezâ vėrecekdir 
ROM.2.7*yaʿnî şul kimselere ki tahammül ile sâlih ʿamelleriŋ ʿizzet ve hürmetini ve ifnâsızlığı ararlar ebedî hayvâtı 
ROM.2.8*ammâ şul leccûclere ki hakkı diŋlemeyip nâ-hakkı diŋlerler ġayz ve ġazabı 
ROM.2.9*her kemlik ėden âdamıŋ cânına musîbet ve sıklet hâzırdır 
ROM.2.10*ammâ her íylik ėdene ʿizzet ve hürmet ve ar • evvelâ Yahûdîye ȯndan Yûnânîye 
ROM.2.11*zîrâ Allâh Teʿâlânıŋ katında kimseye mehâbet yokdur 
ROM.2.12*çün günâhı Tevrâtsız ėdenler Tevrâtsız helâk olalar ve günâhı Tevrât ile işleyenler Tevrât ile muʿâkab olurlar 
ROM.2.13*zîrâ Allâh Teʿâlânıŋ katında Tevrâtı diŋleyenler sâdıklar olmazlar belki Tevrât ile ʿamel ėdenler musaddak olalar 
ROM.2.14*ve çünki Tevrâtı olmayan milletler Tevrâta muvâfık nesneleri zâtından ėderler ise Tevrâtı olmamağla kendỉ kendỉlerine Tevrâtdır 
ROM.2.15*ve gösterirler ki Tevrâtıŋ ʿameli onlarıŋ kalbinde yazılıdır • onlarıŋ zamîri onlara böyle şehâdet ėtmekle ve onlarıŋ efkârı kendi bâtınlarında ya tevbîh ya ʿözr ėtmekle 
ROM.2.16*Cenâb-ı Bârî ʿİsâ el-Mesîhiŋ vâsıtası ile tebşîrimiŋ sözüne göre âdamlarıŋ esrârına dînünet ėtdiḡi günde 
ROM.2.17*işte saŋa Yahûdî dėrler ve Tevrâta dayanırsın hem Allâh ile fahrilenirsin 
ROM.2.18*ve ȯnuŋ Allâhıŋ murâdını bilirsin hem Tevrâtdan müteʿallim olup ezdârı temyîz ėdersin 
ROM.2.19*ve körlere kulağuz ve hem zulümâtda olanlara nûr geçinirsin 
ROM.2.20*câhilleriŋ muʿallimi oğlancıklarıŋ hoʾcasıyım ve maʿrifetim hem Tevrâtda hakîkatim ʿilmim var dersin 
ROM.2.21*pes sen ki ġayrılara taʿlîm ėdersin kendỉŋe taʿlîm ėtmezmisin • sen ki uğurlamak câʾiz deḡil dersin kendỉŋ uğurlarmısın 
ROM.2.22*sen ki zinâ ėtmeŋ dersin kendỉŋ zinâ ėdermisin • pûtlardan nefret ėdersin ya beyt-ullâhdan serika ėdermisin 
ROM.2.23*Tevrât ile tefahhur ėdersin ve Tevrâta taʿaddî ėdip Allâh Teʿâlâya şetm ėdermisin 
ROM.2.24*çün siziŋ sebebiŋiz ile milletler arasında ism-illâha sebb olunur nice kim yazılmışdır 
ROM.2.25*zîrâ eḡer Tevrâtı ile ʿamel ėderseŋ ihtitân nâfiʿdir ammâ eḡer Tevrâta taʿaddî ėtdiŋ ise seniŋ hitânıŋ ġulfe olur 
ROM.2.26*ki eḡer aġlefler Tevrâtıŋ ferâʾizini gözedirler ise onlarıŋ ġulfesi hitân yerine geçinmez mi 
ROM.2.27*ve eḡer zâtî ġulfeli Tevrât ile ʿamel ėderse seniŋ üzeriŋe ki ehl-i kitâb ve hitân iken Tevrâta taʿaddî ėdersin hükm ėtmez mi 
ROM.2.28*zâhirde Yahûdî olan Yahûdî deḡildir ve etde zâhir olan hitân hitân deḡildir 
ROM.2.29*ammâ Yahûdî oldur ki bâtında Yahûdî ola ve hitân oldur ki kalbde rûh ile ola kitâb ile olmaya • böyle Yahûdîniŋ medhi âdamdan deḡil belki Allâh Teʿâlâdandır ∞ 
ROM.3.1*Pes Yahûdîniŋ fazîleti nedir ya hitânıŋ menfaʿati nedir 
ROM.3.2*çün elbetde baş bu ki Kelâm-Ullâh onlara emânet konuldu 
ROM.3.3*pes ne diyelim • eḡer baʿzılar îmânsız idiler ise onlarıŋ îmânsızlığı Allâh Teʿâlânıŋ îmânını ibtâl ėdebilir mi 
ROM.3.4*hâşâ • belki Allâh Teʿâlâ hakdır ve her âdam yalancıdır • mastûr olduğu üzere ki söylediḡiŋde musaddak ve hükm ėtdiḡiŋde ġâlib olasın 
ROM.3.5*pes eḡer bizim günâhımız Allâh Teʿâlânıŋ ʿadâletini tahsîn ėderse ne diyelim • taʿzîb ėden Allâh Teʿâlâ zâlim mi olur • insân gibi söylerim 
ROM.3.6*hâşâ • zîrâ böyle olsa Allâh Teʿâlâ ʿâleme nice hâkim olurdu 
ROM.3.7*çünki Allâh Teʿâlânıŋ hakkı benim kizbim ile ȯnuŋ ʿizzetine tezyîd olup ben niçỉn günâhkâr gibi müdân olurum 
ROM.3.8*ve dėnilmez mi ki niçe ki hakkımıza kemlik söylerler ve nice ki baʿzılar biz deriz dėrler şerr ėdelim tâ kim hayr gele • böyle kimseleriŋ üzerine olan hüküm hakdır 
ROM.3.9*imdi ne diyelim • fazîletimiz var mı • hîç yokdur zîrâ evvelden hem Yahûdîleri hem Yûnânîleri ilzâm eyledik ki onlar günâh altındadır 
ROM.3.10*mastûr olduğu gibi hîç sâdık yok biricik bile yokdur 
ROM.3.11*hîç bir ʿakıl sâhibi yok hîç Allâhı arar kimse yokdur 
ROM.3.12*hepisi ʿudûl ėtdiler hep bî-meze oldular íylik ėder kimse yokdur birisi bile yok 
ROM.3.13*onlarıŋ boğazı açık mezâr gibi dilleri ile hîleyi kullandılar dudakları altında sağır yılanlarıŋ zehri var 
ROM.3.14*onlarıŋ ağzı laʿnet ve merâret ile doludur 
ROM.3.15*ayakları kan dökmeḡe çevikdir 
ROM.3.16*tarîklerinde meşakkat ve derd var 
ROM.3.17*ve selâmetiŋ tarîkini bilmediler 
ROM.3.18*mahâfet-ullâh gözleri öŋünde deḡil 
ROM.3.19*ve biz biliriz ki Tevrât her ne söylerse Tevrâta tâbiʿ olanlara söyler tâ kim her ağız münsedd ve cümle ʿâlem Allâh Teʿâlânıŋ hükmünde münkâd ola 
ROM.3.20*zîrâ hîç bir beşer onuŋ huzûrunda Tevrâtıŋ ʿameli ile musaddak olamaz çün günâhı bilmek Tevrâtdan oldu 
ROM.3.21*ammâ hâlâ nâmûssuz Allâh Teʿâlânıŋ ʿadli zâhirdir ki ȯŋa Tevrât ve kütüb-i enbiyâ şehâdet ėderler 
ROM.3.22*Allâhıŋ ʿadli derim Hazret-i ʿİsâ el-Mesîhiŋ îmânı ile cümlemize ve cümle müʾminler üzerinedir zîrâ tefâvüt yokdur 
ROM.3.23*çün hep günâh eylediler ve Allâh Teʿâlânıŋ ʿizzetinden mahrûm durlar 
ROM.3.24*ve ȯnuŋ ʿinâyetinden şul Hazret-i ʿİsâ el-Mesîhiŋ fidyesiyle meccânen musaddak olurlar 
ROM.3.25*ki Cenâb-ı Hak ȯnủ îmân tevessud ėdip kendỉ kanı ile ġufrân olmağa takdîr eyledi tâ kim evvel olan günâhlarıŋ mağfireti içỉn kendỉ ʿadâletini göstere 
ROM.3.26*Allâh Teʿâlâ onlara hâzır zamânda kendỉ ʿadâletini göstermek içỉn tahammüll ėder tâ kim o kendỉsi sâddık ola ve Hazret-i ʿİsânıŋ dîninden olana tasdîk eyleye 
ROM.3.27*pes fahri kandadır • merfûd oldu • kanġı nâmûs ile • aʿmâllik mi yok illâ îmânıŋ nâmûsu ile 
ROM.3.28*pes bundan biliriz ki insân îmân ile Tevrât ile ʿamel ėtmeksizin müteberrir oldu 
ROM.3.29*Allâh Teʿâlâ yalıŋız Yahûdîleriŋ midir • sâʾir milletleriŋ de deḡil midir • belî sâʾir milletleriŋ de Allâhı odur 
ROM.3.30*çün Allâh Teʿâlâ ehaddir ki îmândan hitânı ve îmân ile ġulfeyi teberrür eyler 
ROM.3.31*pes îmân ile Tevrâtı ibtâl ėder miyiz maʿâz-allah belki Tevrâtı tesbît ėderiz ∞ 
ROM.4.1*Pes ne diyelim • babamız İbrâhîm beşeriyyet hasebince neye nâʾil oldu 
ROM.4.2*zîrâ eḡer İbrâhîm ʿamellerden müteberrir olduysa ȯŋa fahriŋ sebebi vardır ammâ Allâh katında deḡil 
ROM.4.3*bak kitâb ne der • İbrâhîm Allâh Teʿâlâya îmân getirdi de îmânı birr yerine sayıldı 
ROM.4.4*ammâ ʿamel ėdene sevâb ʿinâyetden sayılmaz illâ vücubdan 
ROM.4.5*ve ʿamel ėtmeyene ancak fâsıkı teberrür ėdene îmân getireniŋ îmânı birr sayılır 
ROM.4.6*nitekim Dâvûd dahi ol âdamıŋ tetvîbini ki Allâh Teʿâlâ ȯŋa ʿamelsizin ebrârdan saydı beyân ėdip der ki 
ROM.4.7*ne mutlu onlara ki günâhları yarılġandı ve hatâları setr olundu 
ROM.4.8*ne mutlu ol âdama ki Cenâb-ı Hak ȯŋa günâh saymadı 
ROM.4.9*pes bu tetvîb yalıŋız ehl-i hitân üzerine mi yohsa ehl-i kulfe üzerine de mi düşer çün biz deriz ki İbrâhîmiŋ îmânı birre mahsûb olundu 
ROM.4.10*pes ne vechile ȯŋa mahsûb olundu ehl-i hitân iken mi yohsa ehl-i kulfede iken mi • ehl-i hitân iken deḡil ammâ ehl-i kulfe iken 
ROM.4.11*ve {İbrâhîm} hitânıŋ nişânını ahz eyledi {yaʿnî} ehl-i kulfe iken kabûl ėtdiḡi îmân birriniŋ hâtemini • tâ kim cümle ehl-i kulfe olan müʾminleriŋ babası ola ki onlara dahi birr sayıla 
ROM.4.12*ve ehl-i hitânıŋ babasıdır yaʿnî biliriz ehl-i hitândan olanlarıŋ deḡil belki babamız İbrâhîmiŋ ehl-i kulfe iken îmânınıŋ izlerinde gezenleriŋ de 
ROM.4.13*çün ʿâlemiŋ vârisi olursun diyẻ İbrâhîme ve ȯnuŋ zürriyyetine olan vaʿde Tevrât hasebi ile vėrilmedi belki îmânıŋ birr ü takvâsı ile vėrildi 
ROM.4.14*zîrâ ehl-i Tevrât vâris oldukları takdîrce îmân bâtıl oldu ve ol vaʿde ibtâl olundu 
ROM.4.15*çün Tevrât ġazab getirir zîrâ şerîʿat olmadığı yerde taʿaddî de yokdur 
ROM.4.16*ȯnuŋ içỉn mîrâs îmânıŋ hasebi iledir ʿinâyetiŋ hasebi ile olmak içỉn tâ kim vaʿde cümle zürriyyete bâkî kala yalıŋız ehl-i Tevrâta deḡil belki İbrâhîmiŋ îmânından olanlara da ki cümlemiziŋ babasıdır 
ROM.4.17*nitekim mastûrdur ki ben seni çok ümmetlere baba nasb eyledim ol Allâhıŋ huzûrunda ki ȯŋa îmân getirdi idi • ol ki ölüleri dirildir ve nâ-mevcûd nesneleri mevcûdât gibi çığırır 
ROM.4.18*ol İbrâhîm ki ümîde hilâfen ümîd ile çok ümmetleriŋ babası olacağını inandı nice ki ȯŋa dėnildi ise ki ȯnuŋ zürriyyeti de böyle ola 
ROM.4.19*ve îmânda zebûn olmamak ile kendỉniŋ sanki meyyit cesedine bakmadı çün artᵼk yakın yüz yaşında idi ne Sâranıŋ bayağı ölü midresine de 
ROM.4.20*ve bu vaʿdeye iʿtimâdsızlık ile şek getirmedi belki îmân ile mütekavvî olup Allâh Teʿâlâya mecd ü senâ eyledi 
ROM.4.21*ve yakînen bildi ki ėtdiḡi vâʿdeye vefâ ėtmeḡe kâdirdir 
ROM.4.22*ȯnuŋ içỉn bu nesne ȯŋa birr yerine mahsûb oldu 
ROM.4.23*pes ȯŋa mahsûb olan yalıŋız ȯnuŋ içỉn yazılmadı 
ROM.4.24*belki bizim içỉn de ki bize mahsûb olacakdır bize dėrim ki Rabbimiz Hazret-i ʿİsâyı ölülerden dirildeniŋ müʾminleriyiz 
ROM.4.25*ol ki hatâlarımız içỉn ölüme teslîm olundu ve teberrürümüz içỉn ihyâ olundu ∞ 
ROM.5.1*Pes îmândan müteberrir olup Allâhıŋ katında selâmımız var Rabbimiz Hazret-i ʿİsâ el-Mesîhe binâʾen 
ROM.5.2*ol ki bizi îmân ile bu ʿinâyete ki hâlâ ȯnuŋla vâsıkız idhâl eyledi de celâl-ullâhıŋ ümîdi ile tefahhur ėderiz 
ROM.5.3*yalıŋız bu deḡil belki musîbetlerimizde dahi tefahhurleniriz çün biliriz ki musîbet sabrı icâbet ėder 
ROM.5.4*ve sabır mihneti • mihnet dahi ümîdi 
ROM.5.5*ve ümîd utandırmaz zîrâ bize vėrilen Rûhü'l-Kudsüŋ vesîlesi ile kalblerimize muhabbet-ullâh tefeyyüz eyledi 
ROM.5.6*çün Hazret-i Mesîh biz dahi zaʿyıf iken mukadder vakitde fâcirler içỉn öldü 
ROM.5.7*zîrâ sâdık içỉn güç ile bir âdam ölür nihâyet sâlih âdam içỉn belki bir kimse ölümü kabûl ėder ola 
ROM.5.8*imdi Allâh Teʿâlânıŋ bize olan muhabbetini bildirdi bu husûsdan biz dahi günâhkârlar iken Hazret-i Mesîh bizim yolumuza öldü 
ROM.5.9*bu veche üzere hâlâ biz ȯnuŋ kanı ile müteberrir olup ȯnuŋ sebebi ile dahi ziyâde ġazabdan necât buluruz 
ROM.5.10*zîrâ çün biz düşmanlar iken Allâh ile Oğlunuŋ mevti sebebinden mütesâlih olduk ne kadar ziyâde mütesâlih iken ȯnuŋ hayâtı ile necât bulsak gerek 
ROM.5.11*ve yalıŋız bu deḡil belki de Rabbimiz Hazret-i ʿİsâ el-Mesîhiŋ vâsıtasından Allâh Teʿâlâ ile tefahhur ėderiz ki hâlâ ȯnuŋ sebebi ile tesâmuha nâʾil olduk 
ROM.5.12*zîrâ nice ki bir âdamıŋ sebebi ile ʿâleme günâh ve günâh içỉn ölüm dâhil oldu ise ve bu ʿâlemde olup cümle insâna ol âdam içỉn ki hep ȯnuŋ ile günâh eylediler isâbet eyledi ise 
ROM.5.13*zîrâ Tevrât gelinceye dek dünyâda günâh var idi ve Tevrât yok iken olan günâh hasebde deḡil 
ROM.5.14*yine de ölüm Âdemden tâ Mûsâya dek tasallut eyledi • ol kimselere bile ki Âdemiŋ maʿsiyetine beŋzer günâh ėtmediler ol ki geleceḡiŋ örneḡi idi 
ROM.5.15*hibet-ullâh içỉn böyledir ammâ hibe hatâ gibi deḡildir zîrâ biriniŋ hatâsı ile çok kimseler öldü ise dahi ziyâde ol bir insânıŋ yaʿnî ʿİsâ el-Mesîhiŋ ʿinâyetinden olan niʿmet ve hibet-ullâh çok kimselere ifâze eyledi 
ROM.5.16*ve hibe ol bir günâhkârıŋ sebebi ile gelen kalan nesne gibi deḡil zîrâ bir hatâ içỉn hüküm berây-ʿukûbetdir ammâ hibe niçe hatâlarıŋ teberrürü içỉndir 
ROM.5.17*çün bir kişiniŋ hatâsından ol bir kişiniŋ sebebi ile mevt tasallut eyledi ʿinâyetiŋ feyzini ve birr ü takvânıŋ hibesini alanlar bir ʿİsâ el-Mesîhiŋ sebebi ile dahi ziyâde hayâtda saltanat süreceklerdir 
ROM.5.18*pes nice ki bir hatâ ile cemîʿ âdamlara suç dînünet içỉn geldi ise öyle dahi bir teberrür ile cümle âdamlara hayvâtıŋ teberrürü içỉn hibeʾ-i şâmil olmuşdur 
ROM.5.19*zîrâ nice ki bir âdamıŋ isyânı ile çok âdam günâhkâr oldu ise böyle dahi biriniŋ itâʿati ile çok âdamlar müteberrir olalar 
ROM.5.20*ve Tevrât ȯnuŋ içỉn duhûl ėtdi ki hatâ izdiyâd üzere ola ammâ günâh izdiyâd olduğu yerde ʿinâyet ifâze eyledi 
ROM.5.21*tâ kim günâh mevt içỉn tasallut ėtdiḡi gibi böyle ʿinâyet dahi hibeʾ-i ebedî hayvât içỉn birriŋ vechile Rabbimiz ʿİsâ el-Mesîhiŋ vâsıtalıḡıyla tasallut eyleye ∞ 
ROM.6.1*Pes ne diyelim • günâhda kalalım mı ki ʿinâyet mezîd ola 
ROM.6.2*maʿâz-allâh • biz ki günâha mürde olduk dahi ȯnuŋla nice zinde olabiliriz 
ROM.6.3*bilmezmisiŋiz ki biz ne kadar Hazret-i ʿİsâ el-Mesîh ile müteʿammid olduk ise hepimiz ȯnuŋ mevtinde müteʿammid olduk 
ROM.6.4*pes taʿammüd sebebinden ȯnuŋ ile mevte defn olunduk tâ kim Hazret-i Mesîh Babanıŋ mecdi ile ölülerden ihyâ olunduğu gibi biz dahi hayât-ı cedîdde intılâk ėdeviz 
ROM.6.5*zîrâ eḡer Mesîh ile ȯnuŋ mevtiniŋ müşâbeheside iġrâs olunduk ise tahkîk kezalik ȯnuŋ ihyâsınıŋ müşâbehesinde de iġrâs oluruz 
ROM.6.6*bunủ bilip ki ol kadîm âdamımız ȯnuŋla salb olmuşdur tâ kim günâhıŋ cesedi mahv olup biz artᵼk günâha taʿabbüd ėtmeyeviz 
ROM.6.7*zîrâ ölen kişi günâhdan kurtuldu 
ROM.6.8*pes eḡer Mesîh ile bile öldük ise inanırız ki ȯnuŋla dahi bile dirileceḡiz 
ROM.6.9*çün biliriz ki Mesîh ölülerden ihyâ olup artᵼk ölmez ve mevt ȯŋa artᵼk tasallut eylemez 
ROM.6.10*zîrâ ȯnuŋ öldüḡü bu ki bir kerre günâha öldü ve ȯnuŋ ihyâ olduğu bu ki Allâh Teʿâlâya hayydir 
ROM.6.11*siz dahi böyle kıyâs eyleyiŋ ki gerçi günâha öldüŋüz ammâ Rabbimiz Hazret-i Mesîh ile Allâh Teʿâlâya hayysiŋiz 
ROM.6.12*pes ölümlü cesedleriŋizde günâh şöyle tasallut ėtmesin ki ȯnuŋ şehevâtına uyasız 
ROM.6.13*ve aʿzâlarını günâhıŋ yaramazlığına silâh olmak içỉn teslîm ėtmeŋ illâ kendỉleriŋizi ölülerden ihyâ olanlar gibi Allâha ihzâr eyleyiŋ ve ʿazâlarıŋızı Allâhıŋ birr ü takvâsına silâh ėdiŋ 
ROM.6.14*zîrâ günâh size tasallut ėdemez çün Tevrâtıŋ hükmü altında deḡilsiŋiz illâ ʿinâyetiŋ hükmü altındasıŋız 
ROM.6.15*pes ne diyelim • çün Tevrât altında deḡiliz illâ ʿinâyet altındayız günâh işleyelim mi • hâşâ 
ROM.6.16*bilmezmisiŋiz ki her kime kendỉleriŋizi itâʿat ėtmeḡe ʿabîd ihzâr ėderseŋiz itâʿat ėtdiḡiŋiziŋ ʿabîdisiŋiz ya günâha ölüm içỉn ya tâʿate birr içỉn 
ROM.6.17*pes Allâh Teʿâlâya şükürler olsun ki günâhıŋ ʿabîdleri idiŋiz ammâ cân ve dilden size teslîm olunduğuŋuz taʿlîmiŋ üslubuna itâʿat eylediŋiz 
ROM.6.18*ve günâhdan âzâd olup birr ü takvâya ʿabîd olduŋuz 
ROM.6.19*âdam tarzı üzere söylerim beşeriyyetiŋiziŋ zaʿfı içỉn yaʿnî nice ki aʿzâŋızı nâpâkliḡe ve yaramazlığa ʿabîdler olmağa ihzâr ėtdiŋiz ise tâ kim yaramazlık ėdesiz böyle dahi hâlâ aʿzâŋızı birr ve tahârata ʿabîd olmağa ihzâr eyleyiŋ 
ROM.6.20*zîrâ siz günâhıŋ ʿabîdleri iken birriŋ vechile hürr idiŋiz 
ROM.6.21*pes o zamân şu hâlâ onlar içỉn utandığŋız nesnelerden ne fâʾideŋiz var idi çün onlarıŋ soŋu ölümdür 
ROM.6.22*ammâ hâlâ günâhdan âzâd ve Allâha ʿabîdler iken fâʾideŋiz tahâret ve soŋ ebedî hayvâtdır 
ROM.6.23*zîrâ günâhıŋ vazîfesi ölümdür ve Allâh Teʿâlânıŋ hibesi hayvât-ı ebeddir Rabbimiz ʿİsâ el-Mesîhiŋ vâsıtalıḡıyla ∞ 
ROM.7.1*Bilmezmisiŋiz ėy karındaşlar zîrâ Tevrâtda mâhir olanlara söylerim ki Tevrât âdama ancak yaşayınca tasallut ėder 
ROM.7.2*zîrâ ere münkâde ʿavrat Tevrâtıŋ hükmü ile kocanıŋ ʿömrü oldukca ȯŋa ʿakd olunmuşdur ki koca öldüḡü gibi kocanıŋ hükmünden haliye olur 
ROM.7.3*pes koca yaşar iken ġayrı ere varırsa ȯŋa zâniye dėnile ammâ koca öldüḡü gibi o ol hükümden halâs oldu şöyle ki ġayrı kocaya varırsa ȯŋa zâniye dėnilmeye 
ROM.7.4*böyle dahi ėy karındaşlar siz Hazret-i Mesîhiŋ cesedi ile Tevrâtıŋ hükmüne öldüŋüz tâ kim bir Cenâb-ı Bârîye mevyedâr olmak içỉn bir ġayrı kocanıŋ yaʿnî ölülerden ihyâ olunanıŋ olasız 
ROM.7.5*zîrâ biz cesedde iken Tevrât sebebi ile olan günâhlarıŋ heve{s}leri mevte meyvedâr olmak içỉn aʿzâlarımızda teheyyüc ėderler idi 
ROM.7.6*ammâ şimdi Tevrâtdan hâlî olduk çünki mütemessik olduğumuza öldük tâ kim kitâbıŋ köhneliḡi ile deḡil Rûhuŋ yeŋiliḡi ile ʿibâdet ėdeviz 
ROM.7.7*pes ne diyelim Tevrât günâh mıdır • hâşâ • belki günâhı bilmezdim Tevrât olmayaydı zîrâ eḡer Tevrât iştihâ ėtme dėmeseydi günâh olduğunu bilmezdim 
ROM.7.8*ammâ günâh ol vasiyyetiŋ ʿilleti ile bende her iştihâyı tehyîc eyledi zîrâ Tevrât olmasa günâh ölü nesne idi 
ROM.7.9*ve bir zamân ben Tevrâtsız hayy idim ammâ ol vasiyyet gelince günâh ihyâ oldu da ben öldüm 
ROM.7.10*ve buldum ki hayvât içỉn olan vasiyyet baŋa mevte döndü 
ROM.7.11*zîrâ günâh ol vasiyyetiŋ ʿilletiyle beni ıdlâl eyledi ve ȯnuŋla öldürdü 
ROM.7.12*pes gerçekden Tevrât mukaddesdir hem vasiyyet mukaddes hakk ve hayırdır 
ROM.7.13*imdi íyỉ olan nesne baŋa mevt mi döndü • hâşâ • belki baŋa mevte dönen günâhdır tâ kim zâhir ola ki ol íyỉ nesneniŋ sebebi ile günâh baŋa ölüm getirdi ȯnuŋ içỉn ki vasiyyet sebebi ile olan günâh pek günâhkâr ola 
ROM.7.14*zîrâ biz Tevrâtıŋ rûhânî idiḡini biliriz ammâ ben nefsânî ve günâha mahzûʿ olmak içỉn satılmışım 
ROM.7.15*benim işlediḡimi bilmem zîrâ istediḡimi ėtmem illâ pek sevmediḡimi ėderim 
ROM.7.16*pes çünki istediḡimi işlerim Tevrâta kâʾilim ki íyỉdir 
ROM.7.17*ve hâlâ ȯnuŋ fâʿili ben deḡilim illâ bende olan günâhdır 
ROM.7.18*zîrâ ben bilirim ki bende yaʿnî benim beşeriyyetimde âslâ íylik olmaz çün bende istemek var ammâ íylik ėtmeḡe üsul bulamam 
ROM.7.19*zîrâ istediḡim íyliḡi ėtmem ancak istemediḡim kemliḡi ėderim 
ROM.7.20*pes çün istemediḡimi ėderim artᵼk ben fâʿil deḡilim illâ bende olan günâh fâʿildir 
ROM.7.21*imdi böyle bulurum ki íylik ėtmek ister iken bir şerîʿat vazʿ olunmuşdur ki muhâlif yanımda kemlik buluna 
ROM.7.22*zîrâ ben bâtın-ı insân idiḡime göre Allâhıŋ Tevrâtından hazz ėderim 
ROM.7.23*ammâ aʿzâlarımda ġayrı hüküm görürüm ki ʿaklımıŋ hükmü ile mücâdele ėder ve beni aʿzâmda olan günâhıŋ hükmü altına esîr çeker 
ROM.7.24*ne miskîn âdamım • bu ölümüŋ cesedinden beni kim ihrâc ėder 
ROM.7.25*ben Rabbimiz Hazret-i ʿİsâ el-Mesîh ile Allâh Teʿâlâya şükr ėderim • imdi ben gerçi ki ʿaklım ile Taŋrı Teʿâlânıŋ hükmüne ʿabîdim ammâ cesedim ile günâhıŋ hükmüne müstaʿbedîyim ∞ 
ROM.8.1*Pes hâlâ Hazret-i ʿİsâ el-Mesîhiŋ olanlara hîç ʿukûbet yokdur ki cesede icâbeten süluk ėtmezler illâ Rûha icâbeten gezerler 
ROM.8.2*zîrâ Hazret-i ʿİsâ el-Mesîhde olan Hayvât Rûhunuŋ hükmü beni günâhıŋ ve ölümüŋ hükmünden âzâd eyledi 
ROM.8.3*ve Tevrâtıŋ kuvveti yoğiken çün beşeriyyet kuvvetsiz idi Allâh Teʿâlâ kendỉ Öz Oğlunu günâh içỉn ve günâhıŋ beşeriyyetine beŋzer şeklinde gönderip günâhı beşeriyyetde müdân eyledi 
ROM.8.4*tâ kim Tevrâtıŋ hakkı bizde itmâm oluna ki nefsine uyup gezmeziz illâ Rûha uyup gezeriz 
ROM.8.5*zîrâ nefse uyanlar nefse müteʿallik nesnelere ihtimâm ėderler ammâ Rûha uyanlar Rûha müteʿallik nesnelere mukayyedlerdir 
ROM.8.6*çün nefis nice ki ihtimâm ėder ise ölümdür ammâ Rûh nice ki ihtimâm ėderse hayvât ve selâmdır 
ROM.8.7*ve nefsiŋ ihtimâmı Allâha ʿadâvetdir çün Allâhıŋ Tevrâtına mutîʿ deḡildir hem istitâʿati yokdur 
ROM.8.8*ve nefse uyanlardan Allâh Teʿâlâ râzı olmaz 
ROM.8.9*ammâ siz nefsânîler deḡilsiŋiz illâ rûhânîlersiŋiz • eḡer Allâh Teʿâlânıŋ Rûhu sizde sâkin ise ammâ bir kimseniŋ Rûh-ı Mesîhi yok ise o ȯnuŋ deḡildir 
ROM.8.10*ve Mesîh sizde ise gerçi cesed günâh içỉn ölüdür ammâ Rûh içỉn birr hayvâtdır 
ROM.8.11*ve eḡer Hazret-i Mesîhi ölülerden ihyâ ėdeniŋ Rûhu sizde sâkin ise Hazret-i Mesîhi ölülerden ihyâ ėden siziŋ ölümlü cesedleriŋizi de sizde sâkin olan Rûhu ile ihyâ eyleye 
ROM.8.12*ȯnuŋ içỉn ėy karındaşlar biz borclularız nefse deḡil ki nefis mûcibince dirileviz illâ Rûhâ 
ROM.8.13*zîrâ eḡer nefse uyup dirilecek olursaŋız ölmek gereksiŋiz ammâ eḡer Rûh ile cesediŋ efʿâlini temyît ėderseŋiz dirilesiz 
ROM.8.14*çün Rûh-Ullâh ile mühtedî olanlar hepisi Allâh Teʿâlânıŋ oğullarıdır 
ROM.8.15*zîrâ siz tekrâr ʿubûdiyyetiŋ rûhunu korkmak içỉn almadıŋız belki Tebennî Rûhunu aldıŋız ki ȯnuŋ ile Ebb yaʿnî Baba diyẻ çığırırız 
ROM.8.16*ol Rûh bizim rûhumuza şehâdet ėder ki biz Allâh Teʿâlânıŋ oğullarıyız 
ROM.8.17*ve oğullar isek dahi vârisleriz • Allâhıŋ derim vârisleri ve Mesîhiŋ mütevârisleriyiz • eḡer ȯnuŋla müteʾellim olursak tâ kim ȯnuŋla bile mütemeccid olavız 
ROM.8.18*zîrâ yakînen bilirim ki şimdiki zamânıŋ teʾellümleri bize zâhir olacak ʿizzete beŋzemeye 
ROM.8.19*çün bu mahlûk-ı ʿâlem Allâhıŋ oğullarınıŋ zuhûrâtına ʿazîm intizâr ile mütevakkıfdır 
ROM.8.20*ki mahlûk-ı dünyâ hebâya münkâddır kendỉ irâdetinden deḡil illâ ȯnủ ȯŋa inkıyâd ėden kimesne ile 
ROM.8.21*bu ümîd ile ki mahlûk-ı dünyâ dahi fesâdıŋ kulluğundan âzâd ola hem Allâh oğullarınıŋ mecdiniŋ hürriyyetine konula 
ROM.8.22*çün biliriz ki tâ şimdiye dek cümle mahlûk-ı dünyâ nâle ėdip zahmet çeker 
ROM.8.23*ve yalıŋız o deḡil belki biz kendỉmizde ki Rûhuŋ bidâyeti bizdedir biz kendimiz derim kendỉlerimizde nâle ėdip tebennîye ve cesedimiziŋ iftidâsına mütevakkiʿiz 
ROM.8.24*çün ümîd ile halâs bulduk ve görünen ümîd ümîd deḡildir zîrâ bir kişi gördüḡü şeyʾi sömeḡe ne umar 
ROM.8.25*ve görmediḡimiz nesneyi umduğumuz takdîrce ȯŋa sabr ile tevekküʿ ėderiz 
ROM.8.26*kezalik Rûh dahi bizim zaʿfımıza müsâʿade ėder zîrâ biz lâyık olduğu üzere ne içỉn duʿâ ėtmek gereḡiz bilmeziz ammâ Rûh kendỉsi bizim içỉn takrîr olunmaz âhlar ile şefâʿat ėder 
ROM.8.27*ve müfettiş ü'l-kulûb rûhuŋ himmetini bilir zîrâ Allâh ile mukaddesler içỉn şefâʿat ėder 
ROM.8.28*pes biliriz ki her nesne Allâhı sevenlere íyliḡe müsâʿiddir ki ȯnuŋ takdîrine göre medʿuvv oldular 
ROM.8.29*zîrâ ezelden bildiklerini kendỉ Oğlunuŋ sûretine müteşâbih olmağa takdîr eyledi tâ kim o çok karındaşlar arasında bikr ola 
ROM.8.30*ve evvel mukadderlerini dahi daʿvet eyledi ve daʿvet ėtdiklerini teberrrür eyledi hem teberrür eylediklerini temcîd eyledi 
ROM.8.31*pes bu nesnelere ne diyelim • Cenâb-ı Hak bizim içỉn ise bize kim karşᵼ durabilir 
ROM.8.32*ol ki kendỉ Öz Oğluna şefkat ėtmedi belki ȯnủ cümlemiz içỉn teslîm eyledi ya ȯnuŋla bile cümle eşyâyı nice ihsân ėtmesin 
ROM.8.33*Allâh Teʿâlânıŋ muhtârları üzerine kim şikâyet ėdebilir • teberrür ėden Allâh Teʿâlâdır 
ROM.8.34*üzerlerine kim hükm ėdebilir • ölen ölülerden ihyâ olan Allâh Teʿâlânıŋ sağ elinde oturan bizim içỉn şefâʿat ėden Hazret-i Mesîhdir 
ROM.8.35*Hazret-i Mesîhiŋ muhabbetinden bizi kim ayırır • musîbet mi müzâyaka mı ıdtıhâd mı açlık mi ʿuryânlık mı muhâtara mı şimşîr mi 
ROM.8.36*nice ki yazılmışdır seniŋ yoluŋa bütün gün öldürüldük • salhâne koyunlarınıŋ hisâbında idik 
ROM.8.37*belki bu cümlelerde bizi seveniŋ yoluna ziyâdesi ile ġâlibrekiz 
ROM.8.38*zîrâ ben tahkîk bilirim ki ne mevt ne hayvât ne melâʾike ne saltanatlar ne hükûmetler ne hâzır ne olacak nesne 
ROM.8.39*ne ʿulüvv ne ʿumk ne hîç bir halîka bizi Hazret-i ʿİsâ el-Mesîhde olan muhabbet-ullâhdan ayıramaz ∞ 
ROM.9.1*Mesîh içỉn hakk söylerim kizb ėtmem nice ki zamîrim bile baŋa Rûhü'l-Kudüs ile şehâdet ėder 
ROM.9.2*ki ben pek mahzûnum ve kalbimde derd dâʾimdir 
ROM.9.3*zîrâ kendỉm Mesîhden münkatıʿ olup karındaşlarım ve beşeriyyet hasebi ile hısım ve akrabâlarım içỉn muhrim olmak isterdim 
ROM.9.4*ki onlar İsrâʾîllilerdir ve tebennî ʿizzet ʿahidler Tevrâtıŋ sünneti hem Allâhıŋ ʿibâdeti ve mevâʿîdi 
ROM.9.5*hem babalar onlarıŋdır ve Hazret-i Mesîh beşeriyyet hasebince onlardan çıkmışdır • ol ki cümlesiniŋ üzerine ebeden mütebârek ilâhdır âmîn 
ROM.9.6*nihâyet öyle deḡildir ki Kelâm-Ullâh yere düşmüş ola zîrâ İsrâʾîlden olanlar hepisi İsrâʾîl deḡiller 
ROM.9.7*ve İbrâhîm nesli olmağla hepisi oğullar deḡil illâ nesliŋ saŋa İshâkda müsemmâ ola 
ROM.9.8*yaʿnî beşeriyyet oğulları Allâhıŋ oğulları deḡiller ammâ vaʿdeniŋ oğulları nesil sayılır 
ROM.9.9*zîrâ vaʿḍeniŋ kelâmı böyle idi ki bu kendỉ mevsimde geleceḡim de Sâranıŋ bir oğlu ola 
ROM.9.10*ve yalıŋız İbrâhîm deḡil belki Ribkâ dahi bir kimdesen yaʿnî babamız İshâkdan hâmile olup bunủ işitdi 
ROM.9.11*zîrâ onlar dahi doğmazdan ve hayr ve şerr ėtmezden evvel Allâh Teʿâlânıŋ takdîri ȯnuŋ ihtiyârına göre ʿamel ile deḡil belki daʿvet ėden kimse ile sâbit olmak içỉn 
ROM.9.12*ȯŋa dėnildi ki büyüḡü küçüḡe hizmet eyleye 
ROM.9.13*nite ki yazılmışdır ki ben Yaʿkûbu sevdim ve ʿEsâvı sevmedim 
ROM.9.14*pes ne diyelim • Allâh Teʿâlânıŋ katında zulüm varmıdır • hâşâ 
ROM.9.15*zîrâ o Mûsâya der ki kime rahmân isem rahmânım ve kime rahîm isem rahîmim 
ROM.9.16*imdi isteyeniŋ ve yürüyeniŋ elinde deḡil illâ rahmet ėden Allâh Teʿâlânıŋ elindedir 
ROM.9.17*zîrâ kitâb firʿavna der ki ȯnuŋ içỉn seni vücuda getirdim ki benim kuvvetimi sende gösterem ve ismim cümle yerde söylene 
ROM.9.18*işte böyle istediḡine rahmet eyler ve istediḡini kâsî ėder 
ROM.9.19*pes eḡer baŋa derseŋ ki ya niçỉn incinir çün ȯnuŋ murâdına kimse karşᵼ koyamaz 
ROM.9.20*ėy âdam sen kimsin ki Allâh Teʿâlâya karşᵼ söylersin • meclûb olan câlibine beni niçỉn böyle celb eylediŋ diyebilir mi 
ROM.9.21*çömlekçiniŋ kil üzerine hükmü yokmudur ki bir yoğurumdan bir kabı ikrâm içỉn ve bir kabı ihânet içỉn yapına 
ROM.9.22*pes Allâh Teʿâlâ kendỉ ġazabını göstermeḡe ve kudretini bildirmek isteyip helâke hâzırlanmış ġazabıŋ kablarına çok sabr ile tahammül eylemesinden 
ROM.9.23*ve şul rahmet kabları üzerine kendỉ ʿizzetiniŋ ġınâsını bildirmeḡe ki onları ezelden ʿizzet içỉn hâzırladı 
ROM.9.24*ki onları da daʿvet eyledi yaʿnî bizi yalıŋız Yahûdîler arasından deḡil belki ümmetler arasından da 
ROM.9.25*nitekim Oziyâda dahi der ki Ben benim olmayan kavme kavmim ve sevgili olmayana sevgili diyeceḡim 
ROM.9.26*ve ola ki onlara benim kavmim deḡilsiŋiz dėnilen yerde Hayy Allâhıŋ oğulları dėnile 
ROM.9.27*ve Esâʿiyâ İsrâʾîl içỉn çığırır ki eḡerçi İsrâʾîl oğullarınıŋ ʿadedi deryâ kumu kadar ise de yalıŋız bakiyye halâs bula 
ROM.9.28*zîrâ Rabb Teʿâlâ bir işi ʿadâlet ile keser atar Cenâb-ı Hak yer üzerinde daʿvâyı fasl ėdecekdir 
ROM.9.29*ve Esâʿiyânıŋ evvelce dėdiḡi gibi ki eḡer Rabbü'l-ʿÂlemîn bize bir nesil alıkomamış olaydı Sadom ve ʿAmora gibi olur idik 
ROM.9.30*pes ne diyelim • birre çalışmayan ümmetler birre nâʾil oldular belki îmân olan birre 
ROM.9.31*ammâ birriŋ Tevrâtına çalışan İsrâʾîl birriŋ Tevrâtına nâʾil olmadı 
ROM.9.32*niçỉn zîrâ ȯŋa îmândan çalışmadı • hemân Tevrâtıŋ ʿamelinden çalışdılar çün uğrak taşına uğradılar 
ROM.9.33*nite ki mastûrdur işte ben Siyonda bir uğrak taşı ve ʿasret haceri koyayım ammâ ȯŋa îmân getiren utanmaya ∞ 
ROM.10.1*Ey karındaşlar kalbimiŋ ârzûsu ve İsrâʾîlliler içỉn duʿâsı budur ki halâs olalar 
ROM.10.2*zîrâ ben onlara şâhidim ki Allâh Teʿâlâya ġayretleri var iken maʿrifetden deḡildir 
ROM.10.3*zîrâ Allâh Teʿâlânıŋ birr ü takvâsını bilmeyip kendỉleriŋ birrini isbât ėtmeḡe arayıp Allâh Teʿâlânıŋ birrine münkâd olmadılar 
ROM.10.4*çün Tevrâtıŋ soŋu her müʾmine birr içỉn Hazret-i Mesîhdir 
ROM.10.5*zîrâ Mûsâ Tevrâtdan olan birri böyle tahrîr ėder yaʿnî ol nesneleri ėden âdam onlar ile yaşaya 
ROM.10.6*ammâ îmândan olan böyle der sakın kalbiŋde göḡe kim çıka dėme yaʿnî Hazret-i Mesîhi yukarᵼdan aşağa çekmekdir 
ROM.10.7*ya ġamre kim iner dėme yaʿnî bu Hazret-i Mesîhi ölüler arasından gėrỉ getirmekdir 
ROM.10.8*ammâ o nedir • söz seniŋ yanıŋda ağzıŋda hem yüreḡiŋdedir • tebşîr ėtdiḡimiz îmânın sözü budur 
ROM.10.9*yaʿnî eḡer ağzıŋ ile Rabb ʿİsâyı ikrâr ėderseŋ ve kalb ile inanırsaŋ ki Cenâb-ı Bârî ȯnủ ölülerden ihyâ eyledi halâs bulasın 
ROM.10.10*zîrâ birr içỉn kalb ile inanılır ve halâs içỉn ağız ile ikrâr olunur 
ROM.10.11*çün kitâb der ki ȯŋa îmân getiren utandırılmaya 
ROM.10.12*zîrâ Yahûdî ile Yûnânîniŋ farkı yokdur çün cümleniŋ Rabbi birdir ki kendỉye istidʿâ ėden hepisine ġanîdir 
ROM.10.13*ve kim ism-illâha istidʿâ ėderse halâs bulur 
ROM.10.14*pes îmân getirmedikleri kimseye nice istidʿâ ėdebileler ve işitmediklerine nice îmân getireler ve tebşîr olunmayınca nice işideler 
ROM.10.15*ve gönderilmeyince nice tebşîr ėdeler • nite ki yazılmışdır selâmı tebşîr ėdeniŋ ayakları ne güzeldir ki hayır tebşîr ėderler 
ROM.10.16*ammâ hepisi beşârete diŋlemediler zîrâ Esâʿiyâ der ki yâ Rabb bizim kelâmımıza kim inandı 
ROM.10.17*pes îmân istimâʿdan ve istimâʿ Kelâm-Ullâhdandır 
ROM.10.18*ammâ ben derim ki onlar işitmediler mi • işitdiler zîrâ onlarıŋ savti bütün yere ve sözleri dünyânıŋ tâ soŋ intihâlarına çıkmışdır 
ROM.10.19*ve ben derim ki İsraʾeliŋ maʿrifeti yokmu idi • evvelâ Mûsâ der ki Ben sizi ümmet olmayan ümmet ile ġayrete kındırayım ben sizi bir ʿakılsız millet ile ġazaba çekeyim 
ROM.10.20*hem Esâʿiyâ ʿazîm cerâʾet ile der ki Ben beni aramayan kimselerden bulundum beni taleb ėtmeyenlere zâhir oldum 
ROM.10.21*ammâ İsraʾeliŋ husûsunda Ben bütün gün ʿâsî ve muʿârız kavme ellerimi uzatdım der ∞ 
ROM.11.1*Pes ben derim Allâh Teʿâlâ kendỉ kavmini redd ėtdi mi hâşâ ben dahi Hazret-i İbrâhîmiŋ neslinden ve Benyâmîn sıbtından bir İsrâʾîlliyim 
ROM.11.2*Allâh Teʿâlâ evvelden kendỉ bildiḡi kavmini redd ėtmedi • İliyâ husûsunda kitâb ne der bilmezmisiŋiz nice ki İsrâʾîl içỉn Allâh Teʿâlâya şikâyet ėdip der ki 
ROM.11.3*yâ Rabb peyġamberleriŋi öldürdüler ve mezbahlarıŋı yıkdılar da ben yalıŋız kaldım ve benim cânımı arayorlar 
ROM.11.4*ammâ cevâb-ı ilâhî ȯŋa ne dėdi • ben kendỉme yedi biŋ âdam alıkodum ki bâʿale diz çökmediler 
ROM.11.5*pes bu zamânda dahi böyle ʿinâyetli ihtiyârına göre bir bakiyye alıkonuldu 
ROM.11.6*ve eḡer ʿinâyetden ise artᵼk ʿamellerden deḡildir ve illâ ʿinâyet ʿinâyet deḡildir • eḡer ʿamellerden ise artᵼk ʿinâyet deḡildir ve illâ ʿamel ʿamel deḡildir 
ROM.11.7*pes nedir • İsrâʾîl taleb ėtdiḡine nâʾil olmadı ammâ muhtâr olanlar nâʾil oldular ve kalanları min-kâsî oldular 
ROM.11.8*nitekim yazılmışdır ki Allâh Teʿâlâ onlara bir ġışâvet rûhunu görmez gözleri ve işitmez kulakları vėrmişdir tâ bugüne dek 
ROM.11.9*ve Dâvûd der ki onlarıŋ sofrası onlara kemende ve tuzağa ve tekerlemeye hem cezâya dönsün 
ROM.11.10*gözleri dumanlansın ki görmeyeler ve onlarıŋ dâʾimâ arkasını bük 
ROM.11.11*pes ben derim tekerlendiler mi ki yıkılalar hâşâ belki onlarıŋ tekerlenmesi ile ümmetlere halâs oldu ki onları reşke getireler 
ROM.11.12*ve eḡer onlarıŋ düşmesi dünyânıŋ ġınâsı hem onlarıŋ eksilmesi ümmetleriŋ ġınâsı ise onlarıŋ doluluğu ne kadar ziyâde olur 
ROM.11.13*zîrâ size ki ümmetlersiŋiz derim • çün ben ümmetleriŋ resûlüyüm benim hizmetime teşrîf ėderim 
ROM.11.14*bakayım bir vech ile akrabâmı reşke getirmek ve onlardan bir kaçını halâs ėdebileyim diyẻ 
ROM.11.15*zîrâ eḡer onlarıŋ nefyi ehl-i dünyâya salâh ise onlarıŋ kabûlü ölülerden hayvâtdan ġayrı ne olmak gerekdir 
ROM.11.16*ve eḡer turfanda mukaddes ise hamûr dahi mukaddesdir ve eḡer kök mukaddes ise dallar dahi mukaddesdir 
ROM.11.17*ve eḡer dallardan baʿzısı budandı ise ve sen yabânî zeytûn iken onlarıŋ yerine aşlama ve köküŋ hem zeytûnüŋ deseminiŋ berhûru olduŋ ise 
ROM.11.18*dallar üzerine tefahhur eyleme ki eḡer üzerlerine tefahhur ėderseŋ sen kökü götüremezsiŋ illâ kök seni götürür 
ROM.11.19*pes diyesin ki dallar ȯnuŋ içỉn budandı ki ben aşlanam 
ROM.11.20*íyỉ dersin • îmânsızlığı içỉn budandılar ve sen îmân ile durursun • kalbiŋde mağrûrlanma illâ kork 
ROM.11.21*zîrâ çün Allâh Teʿâlâ zâtî dallara şefkat ėtmedi sakın ki saŋa dahi şefkat ėtmeye 
ROM.11.22*imdi Allâh Teʿâlânıŋ hem sühûletine hem suʿûbetine nazar eyle düşmanlar üzerine suʿûbet ve saŋa suhûlet • eḡer suhûletde müstedâm olursaŋ ve illâ sen de münkatıʿ olursun 
ROM.11.23*ve onlar dahi eḡer îmânsızlıkda istidâme ėtmezler ise aşlanalar zîrâ Allâh Teʿâlâ onları tekrâr aşlamağa kâdirdir 
ROM.11.24*sen zâtından yabânî olan zeytûndan kesilip zâta hilâf hâs zeytûna aşlandıŋ ise nekadar artᵼk zâtî dallar âsıl zeytûne aşlansa gerek 
ROM.11.25*zîrâ ėy karındaşlar kendỉ kendileriŋizde ʿukalâ geçinmeyesiz diyẻ ben istemem ki bu sırr size mahfî ola yaʿnî İsrâʾîliŋ bir vechile kasâvet kalbi vâkiʿ oldu tâ ümmetleriŋ doluluğu girinceye dek 
ROM.11.26*ve bütün İsrâʾîl böyle halâs ola nice ki yazıldı ise hallâs Siyondan gele de Yaʿkûbuŋ yaramazlığını kaldıra 
ROM.11.27*ve onlardan günâhları kaldırdığım zamân bu onlara benden ʿahd ola 
ROM.11.28*gerçi İncîle göre onlar siziŋ sebebiŋiz ile düşmanlardır ammâ ihtiyâra göre babalarınıŋ sebebi ile mahbûblardır 
ROM.11.29*zîrâ Allâh Teʿâlânıŋ hibe ve daʿvetleri böyledir ki onlar içỉn nedâmet çekmeye 
ROM.11.30*çün nice ki siz dahi Allâh Teʿâlâya ʿâsî idiŋiz ise ve hâlâ bunlarıŋ ʿisyâniyle rahmete nâʾil olduŋuz ise 
ROM.11.31*böyle dahi bunlar hâlâ ʿâsî idiler tâ kim size olan rahmete binâʾen rahmete nâʾil olalar 
ROM.11.32*zîrâ Allâh Teʿâlâ cümlesini ʿisyân altında kapadı tâ kim cümlesine rahmet eyleye 
ROM.11.33*ėy Allâh Teʿâlânıŋ hikmet ve fehâmet ġınâsınıŋ ġavrı ȯnuŋ ahkâmını ibtihâs ėtmek ve tarîklerini iftihâs ėtmek ne mümkindir 
ROM.11.34*zîrâ Rabb Teʿâlânıŋ zamîrini kim bildi ya ȯnuŋ vezîri kim idi 
ROM.11.35*ya ȯŋa evvel kim vėrir ki ȯŋa ʿivaz oluna 
ROM.11.36*çün cümle eşyâ ȯndan ve ȯnuŋ ucundan hem ȯnuŋ sebebi iledir • ȯŋa ebeden mecd olsun âmîn ∞ 
ROM.12.1*İmdi ėy karındaşlar Allâh Teʿâlânıŋ rahmeti içỉn size nasîhat ėderim ki bedenleriŋizi Allâh Teʿâlâya makbûl ve hayy ve mukaddes kurbân içỉn ihdâʾ eyleyesiz ki siziŋ nâtık ʿibâdetiŋiz budur 
ROM.12.2*ve bu dehre teşebbüh eylemeŋ illâ ʿaklıŋızıŋ tecdîdi ile şekliŋizi tebdîl eyleyiŋ ki Allâh Teʿâlânıŋ hayr ve makbûl ve kâmil murâdı kanġısıdır tecribe ėdesiz 
ROM.12.3*zîrâ baŋa vėrilen ʿinâyete binâʾen aralarıŋızda olanlarıŋ her birine derim ki lâyık olduğundan ziyâde ʿâlim olmaya belki veraʿ içỉn Allâh Teʿâlânıŋ herkese kısmet ėtdiḡi îmânıŋ mikdârına göre ʿâlim ola 
ROM.12.4*çün nice ki bir bedende çok aʿzâmız var ise ve cümle aʿzânıŋ ʿameli bir deḡil ise 
ROM.12.5*böyle dahi biz çok isek Hazret-i Mesîh içỉn bir bedeniz ve her birimiz birbirimiziŋ ʿuzvuyuz 
ROM.12.6*ve çün bize vėrilen ʿinâyete göre envâʿ-i mevâhibimiz var • nübüvvetimiz varsa îmânıŋ takrîrine göre inbâ ėdelim 
ROM.12.7*hizmet ise hizmete çalışalım ve muʿallim ise taʿlîme cehd eylesin 
ROM.12.8*ve vâʿiz olan vaʿz ėtmeḡe saʿy eylesin • tevzîʿ ėden inbisât ile • riyâset ėden ictihâd ile • muhsin olan şen yüzüyle kendỉye lâyık olanı eylesin 
ROM.12.9*meveddet nifâksız olsun • şirretden ikrâh eyleyiŋ ve hayrâta muʿtasım oluŋ 
ROM.12.10*karındaş muhabbeti içỉn birbiriŋize meveddet ėtmeḡe mâʾil oluŋ • birbiriŋize ikrâm ėtmede takaddüm eyleyiŋ 
ROM.12.11*cihâdda mütekâsil olmaŋ • rûhda coşkun ve Rabb Teʿâlâya ʿâbidler oluŋ 
ROM.12.12*ümîdde ferahnâk • musîbetde sâbir • namâzda müdâvim 
ROM.12.13*evliyâlarıŋ ihtiyâclarına müşârik • müsâfir kondurmakda mukayyed oluŋ 
ROM.12.14*sizi ıtrâd ėdenlere hayr duʿâ eyleyiŋ • hayr duʿâ okuyuŋ derim • laʿnet okumaŋ 
ROM.12.15*sevinenler ile seviniŋ ve ağlayanlar ile ağlayıŋ 
ROM.12.16*araŋızda yekdil yekcehet oluŋ • mağrûr olmaŋ illâ tevâzuʿ üzere oluŋ • kendỉleriŋizi ʿâlim tutmaŋ 
ROM.12.17*kimseye kemliḡe kemlik eylemeŋ • cümle âdamlarıŋ huzûrunda hasenâta mukayyed oluŋ 
ROM.12.18*mümkin ise kâdir olduğuŋuz kadar cümle âdamlar ile selâmet üzere geçiniŋ 
ROM.12.19*ėy muhibblerim kendỉleriŋize intikâm almaŋ illâ ġazaba defʿ eyleyiŋ zîrâ mastûrdur ki intikâm ėtmek baŋa düşer • ben cezâ vėreyim dėdi Allâh Teʿâlâ 
ROM.12.20*pes düşmanıŋ aç ise ȯŋa yemek vėr • susar ise içir zîrâ bunủ ėderek ȯnuŋ başına korlar yığasın 
ROM.12.21*şirrete mağlûb olma • kemliḡi íylik ile yeŋ ∞ 
ROM.13.1*Her cân ʿâlî saltanatlara münkâd olsun zîrâ bir saltanat yokdur ki Allâh Teʿâlâdan olmaya • nekadar saltanatlar var ise Allâh Teʿâlâdan tevliye olunmuşlardır 
ROM.13.2*şöyle ki her kim saltanata karşᵼ korsa Allâhıŋ emrine karşᵼ kor ve karşᵼ koyanlar ʿukûbet çekeler 
ROM.13.3*zîrâ hâkimler hayr ʿamellerden deḡil illâ şerr ʿamellerden korkmak içỉn oldular pes saltanatdan korkmamak istermisin • hayr olanı ėt de ȯnuŋla memdûh olursun 
ROM.13.4*çün hâkim Taŋrı Allâh Teʿâlânıŋ seniŋ içỉn hayra hâdimidir ammâ eḡer şerr ėderseŋ kork zîrâ kılıcı sömeḡe yere taşımaz ki Allâh Teʿâlânıŋ hâdimidir ve şerr ėdenden ġazab ile intikâm alır 
ROM.13.5*ȯnuŋ içỉn tahazzuʿ lâzımdır yalıŋız ġazabdan ötürű deḡil belki zamîr içỉn de 
ROM.13.6*çün bu sebebden dahi cizyeyi vėrirsiŋiz ki hâkimler Taŋrı Teʿâlânıŋ hâdimleri iken dâʾimâ bu nesneye çalışırlar 
ROM.13.7*pes herkese borcuŋuzu edâ eyleyiŋ • harâcı kime harâc-güzârsıŋız • gümrüḡü kime gümrük ve havfı kime havf hem ikrâmı kime ikrâm vâcib ise 
ROM.13.8*kimseye borclu olmaŋ birbiriŋize muhabbet ėtmeden ġayrı zîrâ ġayrıyı seven şerʿiatı itmâm eyledi 
ROM.13.9*çün ol vasiyyet yaʿnî zinâ ėtmeŋ katl eylemeŋ hırsızlık ėtmeŋ yalan şâhidlik ėtmeŋ tamaʿ ėtmeŋ ve sâʾir ve vasiyyetler ki vardır bu kavilde yaʿnî mukarîbiŋi kendỉŋ gibi sevesin icmâl olunmuşdur 
ROM.13.10*muhabbet-i karîbe hîç kemlik ėtmez pes şerîʿatıŋ itmâmı muhabbetdir 
ROM.13.11*ve bunủ vakti gözedip ėtmek gereḡiz çün şimdi uykudan uyanacağımızıŋ sâʿatidir zîrâ hâlâ ki necât îmân getirdiḡimiz zamânda olan necâtdan akrebdir 
ROM.13.12*gėce geçdi ve gündüz yaklaşdı pes zulümâtıŋ ʿamellerini bırağalım ve nûruŋ silâhını telebbüs eyleyelim 
ROM.13.13*gündüz gibi ve kâr üzere gezelim • yemek ile ve sarhoş olmak ile deḡil 
ROM.13.14*illâ Hazret-i ʿİsâ el-Mesîh ile melbûs oluŋ ve şehevât içỉn nefse mukayyed olmaŋ ∞ 
ROM.14.1*Ve îmânda zaʿyıf olanı kabûl eyleyiŋ ammâ bahsleriŋiziŋ mücâdelesi içỉn deḡil 
ROM.14.2*biri sanır ki her şeyden yemek câʾizdir ammâ öbűrü ki zaʿyıfdır otları yer 
ROM.14.3*yeyen yemeyeni hor görmesin ve yemeyen yeyen üzerine hükm ėtmesin zîrâ Allâh Teʿâlâ ȯnủ kabûl eyledi 
ROM.14.4*sen kimsin ki ȯnuŋ kulu üzerine hükm ėdersin • ister durur ister düşer kendỉ Rabbinedir lakin duracağı mukarrer{dir} zîrâ Allâh Teʿâlâ ȯnủ durdurmağa kâdirdir 
ROM.14.5*âdam var ki bir günü bir günüŋ üzerine tercîh ėder ve âdam var ki hep günleri berâber tutar • herkesiŋ kalbine göre tamâm müteʾmîn olsun 
ROM.14.6*günlere mukayyed olan ȯŋa Rabb içỉn mukayyeddir ve güne mukayyed olmayan ȯŋa Rabb içỉn mukayyed deḡildir • yeyen Rabb içỉn yer de Allâh Teʿâlâya şükr ėder ve yemeyen Rabb içỉn yemez de Allâh Teʿâlâya şükr ėder 
ROM.14.7*zîrâ bizden kimse kendỉ içỉn yaşamaz ve kendỉ içỉn ölmez 
ROM.14.8*eḡer yaşarsak Rabbe yaşarız ve ölürsek Rabbe ölürüz pes ister yaşayavız ister öleyiz Rabb Teʿâlânıŋız 
ROM.14.9*zîrâ Hazret-i Mesîh bunuŋ içỉn öldü ve mezârdan kalkdı hem dirildi tâ kim ölüler ve diriler üzerine saltanat eyleye 
ROM.14.10*pes sen niçỉn kendỉ karındaşıŋ üzerine hükm ėdersin • niçỉn karındaşıŋı hor görürsün çün cümlemiz Hazret-i Mesîhiŋ dînünetinde ihzâr olunsak gerek 
ROM.14.11*zîrâ mastûrdur ki hayvâtım hakkı içỉn der Allâh Teʿâlâ her diz huzûrumda çöke ve her dil Allâhı ikrâr ėde 
ROM.14.12*pes bu vechile bizden herkes kendỉ içỉn Allâh Teʿâlâya hisâb vėrecekdir 
ROM.14.13*ȯnuŋ içỉn artᵼk birbirimize hükm ėtmeyelim illâ ȯnủ ėdeceḡimize bu hükmü ėdelim ki karındaşa bir maʿsere ya teşekkük vėrmeyelim 
ROM.14.14*ben bilirim ve Hazret-i ʿİsâ ile müteyakkınım ki hîç bir nesne kendỉ zâtından necîs deḡil ammâ bir şeyʾi necîs tutan kimseye necîsdir 
ROM.14.15*ve eḡer karındaşıŋ taʿâm içỉn ġam çekerse artᵼk sen muhabbet ile insilâk ėtmezsin • ol kimseyi kendỉ taʿâmıŋ ile helâk ėtme ki ȯnuŋ yoluna Hazret-i Mesîh ölmüşdür 
ROM.14.16*pes hayrıŋıza sebb olunmasın 
ROM.14.17*zîrâ melekût-ullâh ekl ü şurb deḡildir illâ birr ve selâmet ve Rûhü'l-Kudüs ile ferahdır 
ROM.14.18*ki bu nesneler ile Hazret-i ʿİsâya hizmet ėdenden Allâh Teʿâlâ râzı olup âdamlar katında dahi makbûl ola 
ROM.14.19*pes selâmete ve birbirimizi ıslâh ėtmeḡe saʿy ėdelim 
ROM.14.20*taʿâm içỉn Allâh Teʿâlânıŋ ʿamelini bozma • gerçi her şey tâhirdir ammâ ʿasret ile yeyen âdam içỉn belâ var 
ROM.14.21*et yememek ve şarâb içmemek hem şul nesneyi ki karındaşıŋ ȯndan ʿasret ya teşekkük ya zaʿf çeke ėtmemek íyỉdir 
ROM.14.22*îmânıŋ var mı • kendỉŋde Allâhıŋ huzûrunda olsun • ne mutlu ol kendỉyi istihsân ėden şeyde müdân ėtmeyene 
ROM.14.23*ammâ şübhelenen kimse yediḡi takdîrce müdândır zîrâ îmân ile yemez pes îmândan olmayan her nesne günâhdır ∞ 
ROM.15.1*İmdi biz ki kavîyiz zaʿyıflarıŋ zaʿfına tahammül ėtmek ve kendỉlerimizi beḡenmemek gereḡiz 
ROM.15.2*bizden herkes karîbini ıslâh ve irşâd içỉn istihsân eylesin 
ROM.15.3*zîrâ Hazret-i Mesîh kendỉ kendỉye istihsân ėtmedi illâ şettâmlarıŋ şetmi üzerime düşdü diyẻ mastûr olduğu gibi ėtdi 
ROM.15.4*çün evvelden yazılan nesneler bizim taʿlîmimiz içỉn yazılmışlardır tâ kim sabr ile ve kütübüŋ tesliyesiyle ümîdvâr olavız 
ROM.15.5*pes Sabır ve Mütesellî Allâh aralarıŋıza Hazret-i ʿİsâ el-Mesîhe binâʾen muvâfakat vėrsin 
ROM.15.6*tâ kim bi'l-ittifâk ağız bir ėdip Allâh Teʿâlâya ve Hazret-i ʿİsâ el-Mesîhiŋ Babasına hamd ü senâ ėdesiz 
ROM.15.7*ȯnuŋ içỉn birbiriŋizi kabûl eyleyiŋ Hazret-i Mesîh dahi bizi Allâh Teʿâlânıŋ temcîdine kabûl eylediḡi gibi 
ROM.15.8*pes ben dėrim ki Hazret-i Mesîh hakk-ullâh içỉn babalara olan vaʿdelere vefâ ėtmek içỉn hitânıŋ hizmetkârı idi 
ROM.15.9*ve kendỉ rahmetinden ümmetleri kabûl ėtdi ki Allâh Teʿâlâya hamd ü senâ eyleyeler nitekim yazılmışdır ki ȯnuŋ içỉn ben seni ümmetler arasında taʿrîf ve seniŋ ismiŋi tezemmür ėdeyim 
ROM.15.10*ve dahi der ki ėy ümmetler ȯnuŋ kavmi ile ferahnâk oluŋ 
ROM.15.11*ve ġayrı yerde dedi ki tesbîh eyleyiŋ Allâha ėy cemîʿ ümmetler ve ėy cümle kavimler ȯŋa hamd ü senâ ėdiŋ 
ROM.15.12*ve kezalik Esâʿiyâ der ki Yessadan bir asîl çıkar ve ümmetlere sultân olacak kimesne kalksa gerek ki ümmetler ȯŋa ümîd tutalar 
ROM.15.13*pes Ümîdiŋ Velîsi Allâh sizi îmân ile pür sürur ve selâmet eylesin tâ kim Rûhü'l-Kudsüŋ kuvveti ile ümîdde efzûn olasız 
ROM.15.14*imdi ėy karındaşlar ben dahi siziŋ hakkıŋıza müteyakkınım ki siz kendlerỉŋizden pür hayr ve her maʿrifetden mümtelîsiŋiz • birbiriŋize nasîhat ėtmeḡe kâdirsiŋiz 
ROM.15.15*ammâ ėy karındaşlar ben size biraz ictirâ ile yazdım böyle ki Allâh Teʿâlâdan baŋa vėrilen ʿinâyetiŋ sebebi ile sizi aŋmak içỉn 
ROM.15.16*tâ kim ümmetler yanında Hazret-i ʿİsâ el-Mesîhiŋ ʿâbidi olam ve Allâhıŋ ve İncîline mülâzemet idim ümmetleriŋ takrîbi makbûl ve Rûhü'l-Kudüs ile mukaddes olmak içỉn 
ROM.15.17*pes benim Hazret-i ʿİsâ el-Mesîh ile şul Allâha müteʿallik olan nesnelerde tefahhurüm var 
ROM.15.18*zîrâ ben bir nesne söylemeḡe ictirâ ėtmem meḡer Hazret-i Mesîh beni sebeb-i ʿilm ėde ki ümmetleri kavlen ve fiʿilen itâʿate çekem 
ROM.15.19*âyât ve muʿcizâtıŋ kudreti ve Rûh-Ullâhıŋ kuvveti ile şöyle ki Kuds-i Şerîfden ve etrâfında olan yerlerden tâ İlliriko vilâyetine dek Hazret-i Mesîhiŋ tebşîrini tamâm eyledim 
ROM.15.20*bu vechile tebşîr ėtmekde mücâdele ėdip şul Hazret-i Mesîh mezkûr olduğu yerlerde deḡil tâ kim {ġayrı} eliŋ temeli üzerine binâ ėtmeyem 
ROM.15.21*illâ mastûr olduğu üzere ki ȯndan haberi olmayanlar ȯnủ göreceklerdir ve peyâmı işitmeyenler ȯnủ aŋlayacaklardır 
ROM.15.22*bu husûsdan dahi niçe kerre size gelmeḡe mâniʿim oldu 
ROM.15.23*ammâ hâlâ artᵼk bu semtlerde mekânım yok iken ve niçe yıldan berỉ size gelmeḡe iştiyâkım olmak ile 
ROM.15.24*İspaniyaya vardığım zamân size geleyim zîrâ ümîdim var ki geçer iken sizi göreyim ve evvel bir veche ülfetiŋizden doyduğumdan soŋra sizden tâ oraya murâfakat bulam 
ROM.15.25*ve hâlâ Kuds-i Şerîfe kadîslere hizmet ėtmeḡe giderim 
ROM.15.26*zîrâ Makedonîler ve Ahaʾiyyeliler Kuds-i Şerîfde olan kadîs fukarâsını bu nesneden hissedâr ėtmeḡe râzı oldular 
ROM.15.27*hem ȯnủ beḡendiler ve dahi onlara borclulardır zîrâ eḡer bütperestler onlarıŋ rûhâniyyâtında hissedâr oldular ise onlar dahi onlara cismâniyyâtıŋ hizmetinde bulunmak gereklerdir 
ROM.15.28*bunủ tamâm ėdip onlara bu mahsûlü teslîm ėtdiḡim gibi İspaniyaya giderim ve size uğrarım 
ROM.15.29*pes bilirim ki size geldiḡim zamân Hazret-i Mesîhiŋ tebşîriniŋ dolu bereketiyle geleyim 
ROM.15.30*ve ėy karındaşlar Rabbimiz Hazret-i ʿİsâ el-Mesîh ve Rûhuŋ meveddeti içỉn sizden minnetim budur ki benim ile Allâh katında baŋa namâzlarıŋızda münâsere ėdesiz 
ROM.15.31*tâ kim Yahûdâda olan ʿâsîlerden halâs bulam ve benim Kuds-i Şerîf içỉn ėtdiḡim hizmet kadîslere makbûl ola 
ROM.15.32*ve size inşâ-allâh şenlikle gelip siziŋle istirâhat bulam 
ROM.15.33*pes Selâmetiŋ Velîsi Allâh cümleŋiz ile olsun âmîn ∞ 
ROM.16.1*Ve size Kenkirî kilîsesinde hâdime olan kız karındaşımız Febeyi ısmarlarım 
ROM.16.2*ki ȯnủ kadîslere lâyık olduğu gibi Rabb içỉn kabûl ėdesiz ve ȯŋa her ne kim sizden lâzım olursa bölünesiz zîrâ o dahi niçelere ve baŋa kendỉme de saʿy ėtdi 
ROM.16.3*ʿamelde yoldaşlarım olan İpriskilaya ve Akvilaya Hazret-i ʿİsâ el-Mesîhe binâʾen selâm eyleyiŋ 
ROM.16.4*ki benim hayvâtım içỉn kendỉ boyunlarını meydâna kodular ve onlara yalıŋız ben minnetdâr deḡilim belki ümmetleriŋ cümle cemâʿatleri de 
ROM.16.5*hem onlarıŋ evi cemâʿatine hem Ahaʾiyyede Hazret-i Mesîh içỉn turfa olan habîbim Epenetoya selâm eyleyiŋ 
ROM.16.6*ve bizim içỉn çok zahmet çeken Mariyaya selâm eyleyiŋ 
ROM.16.7*hısım akrabâm Andronikoya ve Yuniyaya da selâm eyleyiŋ ki benim ile zindânda idiler ve onlar havâriyyûn arasında meşhûrlardır hem benden evvel Mesîhî idiler 
ROM.16.8*Rabbe binâʾen habîbim olan Ampiliyaya da selâm eyleyiŋ 
ROM.16.9*Mesîh içỉn ʿamelde yoldaşım olan Urbanoya ve habîbim Istahiye selâm eyleyiŋ 
ROM.16.10*Mesîh ile müstehsan Apelliye de selâm eyleyiŋ ve Aristobulonuŋ evinden olanlara selâm eyleyiŋ 
ROM.16.11*ve hısmım Herodiyona selâm eyleyiŋ • Narkisiŋ evinden Rabbe tâbiʿ olanlara da selâm eyleyiŋ 
ROM.16.12*Rabb içỉn çalışan İtrifanaya hem İtrifozaya da selâm eyleyiŋ ve Rabb içỉn çok taʿab çeken habîbe Persizeye de selâm ėdiŋ 
ROM.16.13*Rabb Teʿâlânıŋ muhtârı Refoya ve ȯnuŋ hem benim anamıza da selâm eyleyiŋ 
ROM.16.14*Asinkiritoya hem İfleġona ve Hermâya ve Petrobaya ve Hermeye ve onlarıŋ ile bile olan karındaşlara selâm eyleyiŋ 
ROM.16.15*Filoloġoya ve Yuliyaya ve Neroya ve ȯnuŋ kız karındaşına ve Olimpaya ve onlarıŋ ile bile olan cümle kadîslere selâm eyleyiŋ 
ROM.16.16*birbiriŋize pâk bûse ile selâm eyleyiŋ • Hazret-i Mesîhiŋ cemâʿatleri size selâm ėder 
ROM.16.17*ve ėy karındaşlar size minnetim bu ki öḡrendiḡiŋiz taʿlîme hilâfen nizâʿ ve teşekkükler ėdenlere mukayyed olasız ve onlardan tebâʿüd ėdesiz 
ROM.16.18*zîrâ şul kimseler Rabbimiz Hazret-i ʿİsâ el-Mesîhe hizmet ėtmezler illâ kendỉ karnına hizmet ėderler ve müdâhin hem mütemallık kelâm ile kalb-i selîmleri ıdlâl ėderler 
ROM.16.19*çün siziŋ itâʿatiŋiziŋ haberi cümleye yetişdi pes siziŋ sebebiŋiz ile sevinirim ve ben dilerim ki hayr nesnelerde ʿâlim ve şerr nesnede ümmîler olasız 
ROM.16.20*ve Selâmetiŋ Velîsi Allâh Teʿâlâ ʿan-karîb Şeytânı ayaklarıŋız altında ezdire • Rabbimiz Hazret-i ʿİsâ el-Mesîhiŋ ʿinâyeti siziŋ ile olsun âmîn 
ROM.16.21*yârdâhım Timoteʾo ve hısımlarım Lukiyo ve Yason ve Sosipat size selâm ėderler 
ROM.16.22*ben de mektûbu yazan Tersiyo Rabbe binâʾen size selâm ėderim 
ROM.16.23*benim ve cümle cemâʿatiŋ sâhib-i hânesi Ġayo da size selâm ėder • şehir emîni Erasto ve karındaş Kıvarto size selâm ėderler 
ROM.16.24*Rabbimiz Hazret-i ʿİsânıŋ ʿinâyeti cümleŋiz ile olsun âmîn 
ROM.16.25*pes tebşîrim ve Hazret-i ʿİsâ el-Mesîhiŋ mevʿizesine göre niçe dehirden evvel meknûn olan sırrıŋ iʿlânı üzere 
ROM.16.26*ki hâlâ zâhir ve cümle ümmetler arasında kütüb-i enbiyâ ile Ebedî Allâhıŋ emri mûcibince onları îmânıŋ itâʿatine getirmek içỉn beyân olunmuşdur • sizi tesbît ėtmeḡe kâdir olan 
ROM.16.27*Allâha ol Ferîd-i ʿAllâma ebeden Hazret-i ʿİsâ el-Mesîhe binâʾen mecd olsun âmîn ∞ (Korintiyye nâm şehirden Kenikrî kilîsesiniŋ hâdimesi Febe ile Romalılara gönderilen risâle budur) (Mâkabl + Ali Bey'in parafı) 
1CO.0.0*Pavlo nâm resûlüŋ Korintîlere gönderdiḡi risâleʾ-i ûlâ
1CO.1.1*Allâh Teʿâlânıŋ murâd-ı şerîfi ile Hazret-i ʿİsâ el-Mesîhiŋ resûlü olmağa daʿvet olunmuş Pavlo ve birâder Sostenes 
1CO.1.2*Korintoda olan Allâh Teʿâlânıŋ cemâʿatine Hazret-i ʿİsâ el-Mesîhde takdîs olunup kadîs olmağa medʿuvvlara şul cümle kimesneler ile ki her kanġı yerde ise onlarıŋ ve bizim Rabbimiz Hazret-i ʿİsâ el-Mesîhiŋ ismini istidʿâ ėderler 
1CO.1.3*Pederimiz Allâhdan ve Rabb ʿİsâ el-Mesîhden size ʿinâyet ve selâm olsun 
1CO.1.4*ben dâʾimâ sizden ötürű size Hazret-i ʿİsâ el-Mesîhde vėrilen ʿinâyet-ullâh içỉn Taŋrı Teʿâlâya şükr ėderim 
1CO.1.5*çün ȯnuŋla her nesnede her kelâmda ve her ʿilimde ġanî olduŋuz 
1CO.1.6*araŋızda sâbit olan Hazret-i ʿİsânıŋ şehâdeti üzere 
1CO.1.7*şöyle ki size bir hibe eksik olmayıp Rabbimiz ʿİsâ el-Mesîhiŋ zuhûruna tevekküʿ ėdersiŋiz 
1CO.1.8*ol ki sizi tâ ʿâkıbete dek müʾeyyed ėde ki Rabbimiz ʿİsâ el-Mesîhiŋ gününde bî-günâh olasız 
1CO.1.9*Allâh Teʿâlâ sâdıkdır ki sizi kendỉniŋ Oğlu Rabbimiz ʿİsâ el-Mesîhiŋ şirketine daʿvet eyledi 
1CO.1.10*Ey karındaşlar Rabbimiz Hazret-i ʿİsâ el-Mesîhiŋ ismi içỉn sizden minnetim budur ki cümleŋiziŋ kelâmı bir ola ve araŋızda şıkâk olmaya belki yekdil ve yekcihet olasız 
1CO.1.11*zîrâ ėy karındaşlarım Kilüvânıŋ evinden olanlardan baŋa siziŋ içỉn iʿlâm olundu ki araŋızda münâzaʿa var 
1CO.1.12*ben dahi bunủ dėrim ki sizden herkes ben Pavlonuŋ ve ben Apollonuŋ ve ben Kefânıŋ ve ben Mesîhiŋim der 
1CO.1.13*Mesîh müferrik oldu mu • Pavlo siziŋ içỉn maslûb oldu mu ya siz Pavlonuŋ ismi ile mi müteʿammid olduŋuz 
1CO.1.14*Allâh Teʿâlâya şükr ėderim ki sizden İkrispodan ve Ġayodan ġayrı kimseyi taʿammüd ėtmedim 
1CO.1.15*tâ kim kimse dėmeye ki ben kendỉ ismim ile taʿammüd ėtdim 
1CO.1.16*İstefanesıŋ ev halkını dahi taʿammüd eyledim artᵼk bir kimseyi dahi taʿammüd ėtdim mi bilmem 
1CO.1.17*zîrâ Hazret-i Mesîh beni taʿammüd ėtmek içỉn irsâl ėtmedi illâ tebşîr ėtmek içỉn kelâm hikmeti ile deḡil tâ ki Hazret-i Mesîhiŋ çalîpâsı mübattel olmaya 
1CO.1.18*zîrâ çalîpânıŋ husûsunda olan kelâm hâliklere cehâlet gelir ammâ bize ki muhallesiz kudret-ullâhdır 
1CO.1.19*çün yazılmış var ki ben ʿâlimleriŋ ʿilmini ve fehîmleriŋ fehmini nâ-bûd ėdeyim 
1CO.1.20*Kanı ʿâlim kanı kâtib kanı bu dehriŋ fâhisi • Allâh Teʿâlâ bu ʿâlemiŋ ʿilmini cehâlete döndermedi mi 
1CO.1.21*zîrâ çünki Allâh Teʿâlânıŋ hikmeti ile ehl-i dünyâ Allâh Teʿâlâyı bu hikmetden bilmedi Allâh Teʿâlâ beḡendi ki müʾminleri vaʿazıŋ cehli ile halâs eyleye 
1CO.1.22*zîrâ Yahûdîler âyât isterler ve Yûnânîler hikmet ararlar 
1CO.1.23*ammâ biz maslûb Mesîhi vaʿz ėderiz ki Yahûdilere ʿasret ve Yûnânîlere cehldir 
1CO.1.24*nihâyet daʿvet olanlara Yahûdîler ya Yûnânîler olsun Hazret-i Mesîhi kuvvet-ullâhdır diyẻ vaʿz ėderiz 
1CO.1.25*zîrâ Allâh Teʿâlânıŋ cehli âdamlardan aʿlemdir ve Allâh Teʿâlânıŋ zaʿfı kuvvet-i nâsdan ekvâdır 
1CO.1.26*ėy karındaşlarım siz daʿvetiŋizi görürsüŋüz ki beşeriyyet hasebince çoğu ʿâlim ve çoğu kuvvetli hem çoğu şerîf deḡilsiŋiz 
1CO.1.27*belki ʿulemâyı utandırmak içỉn Allâh Teʿâlâ ehl-i dünyâya cehl görünen nesneleri ihtiyâr eyledi ve kavî nesneleri ihcâl ėtmek içỉn ehl-i dünyâya zaʿyıf görünen şeyleri ihtiyâr eyledi 
1CO.1.28*hem Allâh Teʿâlâ ehl-i dünyâya ednâ görünen ve hîçe sayılan nesneleri hem mevcûdâtı maʿdûm ėtmek içỉn nâ-mevcûdâtı ihtiyâr eyledi 
1CO.1.29*tâ kim hîç bir beşer ȯnuŋ huzûrunda iftihâr ėtmeye 
1CO.1.30*pes siz dahi ȯnuŋ cânibinden Hazret-i ʿİsâ el-Mesîh ilesiŋiz ol ki bizim içỉn Allâh Teʿâlâdan ʿilm-i berr takdîs ve halâs olmuşdur 
1CO.1.31*tâ kim mastûr olduğu gibi tefahhur ėden kişi Rabb Teʿâlâ ile tefahhur eyleye ∞ 
1CO.2.1*Ve ben ėy karındaşlar size geldiḡim zamân şehâdet-ullâhı iʿlâm ėdip kelâmıŋ ya ʿilmiŋ fazîleti ile gelmedim 
1CO.2.2*zîrâ araŋızda maslûb olan Hazret-i ʿİsâ el-Mesîhden ġayrı şeyʾi bilmeḡe niyyet ėtdim 
1CO.2.3*ve ben yanıŋızda zaʿf ve ʿazîm bîm ü lerze ile idim 
1CO.2.4*ve benim kelâmım hem vaʿazım ʿilm-i insâniyyeniŋ ilkâ ėdici kelâmıyla deḡil idi illâ rûhuŋ burhânı ve kuvveti ile idi 
1CO.2.5*tâ kim îmânıŋız ʿilm-i insâniyyede olmaya illâ kuvvet-i ilâhîde ola 
1CO.2.6*pes biz kâmiller arasında ʿilmi tekellüm ėderiz ve bu dünyânıŋ ʿilmini deḡil ne bu dünyâda olan sultânlarıŋ ki zâʾil olmuşlardır 
1CO.2.7*illâ sırrda mahfî ʿilm-i ilâhiyyeyi tekellüm ėderiz ki ȯnủ Allâh Teʿâlâ ʿizzetimiz içỉn ʿâlemlerden evvel takdîr eylemişdir 
1CO.2.8*ve ȯnủ bu dünyânıŋ sultânlarından birisi de bilmedi zîrâ eḡer ȯnủ bilseler idi ʿİzzetiŋ Rabbini salb ėtmezler idi 
1CO.2.9*ammâ mastûr olduğu gibi biz beyân ėderiz Allâh Teʿâlânıŋ kendỉyi sevenlere âmâde ėtdiḡi şeyleri ne göz görmüşdür ne kulak işitmişdir ne insânıŋ hâtırına girmişdir 
1CO.2.10*nihâyet Allâh Teʿâlâ bize onları kendỉ Rûhu ile iʿlân eyledi zîrâ Rûh her şeyʾi Allâh Teʿâlânıŋ aġvârını bile tefahhus eyler 
1CO.2.11*zîrâ insânlar arasında insânıŋ nesnelerini insânıŋ içinde olan rûhundan ġayrı kim bilir • böyle dahi Allâh Teʿâlânıŋ nesnelerini Rûh-Ullâhdan ġayrı kimse bilmez 
1CO.2.12*biz ise dünyâ rûhuna deḡil belki Allâh Teʿâlâdan olan rûha mâlik olduk ki Allâh Teʿâlâdan bize ihsân olunan nesneleri bileviz 
1CO.2.13*ki onları ʿilm-i insâniyyeden taʿlîm olunan kelâm ile söyleşmeziz illâ Rûhü'l-Kudüsden taʿlîm olunan rûhâniyyâtı rûhâniyyetine mukâyese ėdip söyleşiriz 
1CO.2.14*pes havyânî insân Rûh-Ullâhıŋ nesnelerini taʿakkul ėdemez zîrâ ȯŋa ʿamah gelir ve onları bilemez zîrâ kim rûhâniyyet ile hükm olunurlar 
1CO.2.15*ammâ rûhânî kimesne her şeyʾe hükûmet ėder ve ȯŋa kimse hükûmet ėdemez 
1CO.2.16*zîrâ Allâh Teʿâlânıŋ zamîrini kim bildi ki ȯŋa taʿlîm vėre ammâ Mesîhiŋ zamîri bizdedir ∞ 
1CO.3.1*Pes ben ėy karındaşlar size rûhânîlere gibi söylemeḡe kâdir deḡil idim illâ cismânîlere gibi yaʿnî Mesîhiŋ tıfıllarına gibi söyledim 
1CO.3.2*ben size süd içirdim taʿâm yedirmedim zîrâ dahi hazma kâdir deḡil idiŋiz • şimdi bile kâdir deḡilsiŋiz 
1CO.3.3*çün dahi cismânîsiŋiz ve mâdemki araŋızda hased ve nizâʿ ve şıkâk vardır cismânî deḡilmisiŋiz ve âdam gibi süluk ėtmezmisiŋiz 
1CO.3.4*zîrâ biri dėse ki ben Pavloʾîyim ve ġayrı dėse ben Apolloʾîyim cismânî deḡilmisiŋiz 
1CO.3.5*pes Pavlo kim ve Apollo kim şul huddâmdan ġayrı ki onlarıŋ irşâdı ile herkese Rabb Teʿâlâ ihsân ėtdiḡi gibi îmân getirdiŋiz 
1CO.3.6*ben dikdim Apollo suvardı ammâ Allâh Teʿâlâ inbât eyledi 
1CO.3.7*pes diken ve suvaran bir şey deḡildir illâ iş inbât ėden Allâhıŋdır 
1CO.3.8*ve diken hem suvaran birdir hem herkes kendỉ emeḡine göre kendỉye ecrini bula 
1CO.3.9*zîrâ biz Allâhıŋ işinde işcileriz ve siz Allâhıŋ mezraʿası hem bünyânısıŋız 
1CO.3.10*Allâh Teʿâlâ baŋa ihsân ėtdiḡi lütfundan ben mâhir miʿmâr gibi temel bırakdım ve ġayrı kimse üzerine binâ ėder pes herkes üzerine ne şekil binâ ėder baksın 
1CO.3.11*zîrâ ġayrı kimse bir temel bırakmağa kâdir olamaz şul bırakılan temelden ġayrı ki Hazret-i ʿİsâ el-Mesîhdir 
1CO.3.12*ve bir kimse bu temel üzerine altun gümüş ya cevâhir ya ağac ya otluk aŋızdan yapᵼyı çekerse 
1CO.3.13*herkesiŋ yapᵼsı zâhir olur zîrâ gün ȯnủ belirdir • âteş ile belli olacakdır ve herkesiŋ yapᵼsı ne şekildir âteş imtihân eyleye 
1CO.3.14*eḡer bir kimseniŋ yapdığı yapī temel üzerinde duracak olursa sevâba nâʾil ola 
1CO.3.15*ve bir kimseniŋ yapᵼsı yanacak olursa zarar çeke ammâ kendỉ kurtula nihâyet âteşiŋ sebebi ile 
1CO.3.16*ammâ bilmezmisiŋiz ki siz heykel-ullâhsıŋız ve Rûh-Ullâhıŋ halveti içiŋizdedir 
1CO.3.17*bir kimse heykel-ullâhı bozarsa Allâh Teʿâlâ ȯnủ boza zîrâ heykel-ullâh mukaddesdir ol ki sizsiŋiz 
1CO.3.18*kimse kendỉ kendỉyi ıdlâl ėtmesin • araŋızda bir kimse bu dünyânıŋ ʿâlimi geçinirse câhil olsun ki ʿâlim ola 
1CO.3.19*zîrâ bu dünyânıŋ ʿilmi Allâh katında câhillikdir çün mastûrdur ki ʿulemâyı kendỉ mekriyle tutan odur 
1CO.3.20*ve yine de dahi Allâh Teʿâlâ bilir ki ʿulemânıŋ efkârı bâtıldır 
1CO.3.21*pes âdamlar ile kimse tefahhur eylemesin zîrâ her şey siziŋdir 
1CO.3.22*Pavlo da Apollo da Sefâ da dünyâ da hayât da mevt de şüʾudet de âhiret de hep siziŋdir 
1CO.3.23*ve siz Mesîhiŋsiŋiz Mesîh dahi Allâh Teʿâlânıŋdır ∞ 
1CO.4.1*İnsân bizi hemân Mesîhiŋ huddâmı ve esrâr-ullâhıŋ kassâmları kıyâs eylesin 
1CO.4.2*mâbâkî kassâmlara vâcib olan budur ki her biri müstakîm buluna 
1CO.4.3*yanımda cüzvî şeydir ki siz veyâ bir insân baŋa hükm eyleyesiz • kendỉm bile kendỉme hükm ėtmem 
1CO.4.4*zîrâ bir nesnede suçlu idiḡimi zâmir göstermez ammâ bunuŋla da müteberrer deḡilim illâ baŋa hükm ėden Rabbdir 
1CO.4.5*pes vakitden evvel bir nesneye hükm ėtmeŋ tâ Rabb Teʿâlâ gelinceye dek ol ki zulümâtıŋ mahfî olan nesneleri nûra daʿvet ėdecekdir ve kalbleriŋ efkârlarını zâhir ėdecekdir de o zamân herkes Allâh Teʿâlâdan memdûh ola 
1CO.4.6*pes karındaşlarım ben bu sözü bir tarz temsîl ile siziŋ içỉn kendỉme ve Apolloya teʾvîl eyledim tâ kim bizden öḡrenesiŋiz ki tahrîr olunandan ziyâde ʿâlim olmayasız ve birbiriŋize zıdd olup tekebbür ėtmeyesiz 
1CO.4.7*zîrâ seni ġayrılardan kim temyîz ėdebilir ve neŋ var ki almamışsın ve çünki aldıŋ niçỉn almamış gibi tefahhur ėdersin 
1CO.4.8*artᵼk doyduŋuz artᵼk müstaġnî olduŋuz bizsiz mülke nâʾil olduŋuz • kēşki mülke nâʾil olmuş olasız tâ kim biz dahi siziŋle temlîk ėdeviz 
1CO.4.9*zîrâ ben sanırım ki Allâh Teʿâlâ bizi ki soŋ resûlleriz ölüme salınmış âdamlar gibi ibrâz eyledi çün biz ʿâleme ve meleklere ve insânlara ʿibret olduk 
1CO.4.10*biz Hazret-i Mesîh içỉn şeydâlarız ammâ siz Mesîh ile hıredmendsiŋiz biz zaʿyıf siz kavî siz ʿazîz biz rağbetsiz 
1CO.4.11*şimdiye dek açlık ve susuzluk ve ʿuryânlık çekeriz ve silleler yeriz hem lâ-mekân gezeriz 
1CO.4.12*ve kendỉ elimiz emeḡiyle zahmet çekeriz • söḡülüp hayr duʿâ ve kovulup tahammül ėderiz 
1CO.4.13*mezmûm olduğumuzda yalvarırız • dünyânıŋ süpüründűsü ve şimdiye dek cümleleriŋ zibili 
1CO.4.14*ben bunủ sizi şermşâr ėtmek içỉn yazmam illâ size sevgỉli karındaşlarım gibi nasîhat ėderim 
1CO.4.15*zîrâ tut ki on biŋ Mesîhî hoʾcalarıŋız olsun ammâ babalarıŋız çok olmaz çün ben sizi Hazret-i ʿİsâ el-Mesîhe büşrâ ile tevlîd eyledim 
1CO.4.16*ȯnuŋ içỉn size yalvarırım ki muktedîlerim olasız 
1CO.4.17*bu sebebden size sevgỉli oğlumu ve Rabbiŋ müʾmini Timoteʾoyu gönderdim ki Mesîhî mezheblerimi her yerde her kelîsede taʿlîm ėtdiḡim gibi hâtırıŋıza getire 
1CO.4.18*ve baʿzısı güyâ ki ben size artᵼk gelmem diyẻ istikbâr eylediler 
1CO.4.19*ammâ inşâʾ-allâh size tîz gelirim lâkin müstekbirleriŋ sözlerini deḡil belki kuvvet-i rûhâniyyesini bileyim diyẻ 
1CO.4.20*zîrâ melekût-ullâh kîl ü kâliŋ sadedine deḡil illâ kuvvet-i rûhâniyye sadedindedir 
1CO.4.21*ne istersiŋiz size deḡenek ile mi geleyim ya muhabbet ve rûhuŋ mülâyeneti ile mi ∞ 
1CO.5.1*Cümle{den} işidilir ki araŋızda zinâ var ve böyle zinâ ki bütperestler arasında bile aŋılmaz yaʿnî baʿzı var ki babasınıŋ zevcesini tutar 
1CO.5.2*yine de istikbâr ėdersiŋiz ve bârî ġam çekmediŋiz ki bu işi irtikâb {ėden} araŋızdan münkatıʿ ola 
1CO.5.3*zîrâ ben cesed ile ġâʾib ammâ rûh ile hâzır iken hâzır gibi hükm eyledim ki bunủ bu vechile irtikâb ėden 
1CO.5.4*Rabbimiz Hazret-i ʿİsânıŋ ismi ile siz ve benim rûhum cemʿ olup Rabbimiz Hazret-i ʿİsâ el-Mesîhiŋ kuvveti ile 
1CO.5.5*ol kimesne cismî helâk olunmak içỉn Şeytânıŋ eline vėrile tâ kim Rabb ʿİsânıŋ gününde rûh muhallis ola 
1CO.5.6*iftihârıŋız íyỉ deḡil • bilmezmisiŋiz ki az mâya bütün hamûru mâyalı ėder 
1CO.5.7*pes eski mâyayı siliŋ ki yeŋi hamûr olasız nice ki mâyasızsıŋız zîrâ fıshımız yaʿnî el-Mesîh yolumuza kurbân olmuşdur 
1CO.5.8*pes bayrâm ėdelim ammâ eski mâya ile ve şirret-i fücur ile deḡil illâ hulûs ve hakîkatiŋ mâyasızlarıyla 
1CO.5.9*mektûbda size yazdım ki zinâkârlar ile ihtilât ėtmeyesiz 
1CO.5.10*ammâ bi'l-külliye bu dünyânıŋ zinâkârlarıyla ya hasiyleriyle ya ġâsıblarıyla ya bütperestleriyle deḡil zîrâ lâzım gelirdi ki bu dünyâdan çıkasız 
1CO.5.11*ammâ hâlâ size yazarım ki ihtilât ėtmeyesiz şul kimse ile ki karındaş aŋılıp ʿâhir ya şehhâh ya bütperest ya şettâm ya bekrî ya ġâsıb ola • böyle kimseler ile taʿâm yemeŋiz 
1CO.5.12*zîrâ neme yarar ki hâriclere hükm ėdem • siz dâhillere hükm ėtmezmisiŋiz 
1CO.5.13*Allâh Teʿâlâ hâriclere hükm eyler • imdi aralarıŋızdan habîsi ihrâc eyleyiŋ ∞ 
1CO.6.1*Sizden bir kimse cürʾet ėder mi ki bir kimseniŋ bir kimse ile maslahatı olup mukaddesler öŋünde daʿvâ ėtmeye de fâcirler öŋünde ėde 
1CO.6.2*bilmezmisiŋiz ki kadîsler ʿâleme hükm ėdeceklerdir ve eḡer ʿâlem sizden mahkûm olursa siz ahkâm-ı suġrâya {neden} nâ-müstahaksıŋız 
1CO.6.3*bilmezmisiŋiz ki biz melâʾikeye hükûmet ėtsek gerek kanda ki bu hayâta müteʿallik nesnelere 
1CO.6.4*pes çün bu dünyâya müteʿallik nesneler içỉn tahâkümüŋüz var cemâʿatde ednâ olanları mahkemede oturduŋ 
1CO.6.5*sizi utandırmak içỉn söylerim bu yüzden araŋızda hîç bir hekîm yokmudur ki karındaşları arasında hükm ėtmeḡe kâdir ola 
1CO.6.6*illâ karındaş karındaşı ile tahâküm ėder ve bu dahi îmânsızlar öŋünde 
1CO.6.7*pes elbetde noksan sizedir ki araŋızda tahâsüm var • bârî niçỉn zulme tahammül ėtmezsiŋiz ve bârî niçỉn zarara râzı deḡilsiŋiz 
1CO.6.8*illâ siz zulüm ve zarar ėdersiŋiz ve bunủ kime karındaşlara 
1CO.6.9*bilmezmisiŋiz ki zâlimler melekût-ullâhı temellük ėtmezler • hatâ ėtmeŋ ne ʿâhirler ne bütperestler ne zinâkârlar ne muhannesler ne ġulâmpâreler 
1CO.6.10*ne hırsızlar ne hacîller ne sekrânlar ne şettâmlar ne ġâsıblar melekût-ullâhı temellük eyleyeler 
1CO.6.11*ve bir zamân baʿzıŋız böyle idiŋiz lâkin Rabb ʿİsânıŋ ismi ile ve Allâh Teʿâlânıŋ Rûhu ile muġtesel mutahhar ve müteberrer olduŋuz 
1CO.6.12*her şey baŋa mübâhdır ammâ her şey nâfiʿ deḡildir • her şey baŋa câʾizdir ammâ ben bir şeyiŋ tasallutuna makhûr olamam 
1CO.6.13*taʿâm şikem içỉn ve şikem taʿâmlar içỉndir ve Allâh Teʿâlâ hem bunủ hem ȯnủ ifnâ ėder • cesed ise zinâ içỉn deḡil illâ Rabb içỉn Rabb dahi cesed içỉndir 
1CO.6.14*pes Allâh Teʿâlâ Rabbi ihyâ ėtdiḡi gibi bizi de kendỉ kudreti ile ihyâ eyleye 
1CO.6.15*bilmezmisiŋiz ki cisimleriŋiz Hazret-i Mesîhiŋ ʿuzuvlarıdır pes Mesîhiŋ cisimlerini kaldırıp onları rospîniŋ cisimleri ėdeyim mi hâşâ 
1CO.6.16*bilmezmisiŋiz ki ropsî ile iltisâk ėden ȯnuŋla bir cesed olur zîrâ Allâh Teʿâlâ der ki ikisi de bir lahm olalar 
1CO.6.17*(-) ve Rabbe mültesik olan ȯnuŋla bile bir rûh olur 
1CO.6.18*kaçıŋ zinâdan • âdamıŋ irtikâb ėtdiḡi ġayrı her ne günâh olursa cisimden hâricdir ammâ zinâ ėden kendỉ cesedine hatâ ėder 
1CO.6.19*bilmezmisiŋiz ki cismiŋiz sizde olan ve Allâh Teʿâlâdan vėrilen siziŋ olan beden Rûhü'l-Kudüsüŋ heykelidir ve siz kendỉleriŋiziŋ deḡilsiŋiz 
1CO.6.20*zîrâ siz kıymet ile iştirâ olunduŋuz pes Allâh Teʿâlâdan olan cisimleriŋiz ve rûhuŋuz ile Allâh Teʿâlâya hamd ü senâ eyleyiŋ ∞ 
1CO.7.1*Baŋa yazdığıŋız husûs içỉn derim ki er ʿavrata yapışmasa yeḡ idi 
1CO.7.2*ammâ zinâ olmamak içỉn her eriŋ bir ʿavratı ve her ʿavratıŋ bir eri olsun 
1CO.7.3*er ʿavratına vâcib olan muhabbeti ėtsin ʿavrat dahi ere böyle eylesin 
1CO.7.4*ʿavratıŋ kendỉ bedeni kendỉ hükmünde deḡildir illâ eriŋ hükmündedir ve kezalik eriŋ kendỉ bedeni kendỉ hükmünde deḡil illâ ʿavratıŋ 
1CO.7.5*birbiriŋize mâniʿ olmaŋ {meḡer ki} ittifâkan bir zamâna dek orûca ve namâza mukayyed olmak içỉn • ȯndan tekrâr bile cemʿ oluŋ tâ kim ʿiffetsizliḡiŋiz içỉn Şeytân size iğvâ vėrmeye 
1CO.7.6*bunủ size icâzet vėrip söylerim emr ėdip deḡil 
1CO.7.7*zîrâ isterdim ki her âdam benim gibi olsa ammâ herkesiŋ başka bir dâd-ı Hakkı var kimi şöyle ve kimi böyle 
1CO.7.8*ve mücerredlere hem dullara derim ki onlara bencileyin geçinmek íyỉdir 
1CO.7.9*ammâ eḡer kendỉlerini zabt ėdemezler ise evlensinler zîrâ yanmakdan ise evlenmek evlâdır 
1CO.7.10*ve evlenmişlere buyururum ben deḡil illâ Rabb buyurur ki ʿavrat kocasından ayrılmaya 
1CO.7.11*ve ayrıldı ise kocaya varmaya ya yine kocası ile barışa • koca dahi karıyı boşamasın 
1CO.7.12*ve ammâ ġayrılara Rabb deḡil ben derim ki bir kimseniŋ îmânsız ʿavratı var ise eḡer ȯnuŋla bile geçinmeye isterse ȯnủ boşamasın 
1CO.7.13*kezalik bir ʿavratıŋ îmânsız kocası olsa ve o ȯnuŋla geçinmeḡe kâʾil ise ȯndan boşanmaya 
1CO.7.14*zîrâ îmânsız er ʿavrat ile mütetahhirdir ve îmânsız ʿavrat koca ile mütetahhiredir ve illâ evlâdıŋız nâpâk olur ammâ bu yüzden pâkîzelerdir 
1CO.7.15*ve eḡer îmânsız ayrılırsa ayrılsın • bu husûsda karındaş ya kız karındaş kulluğa bağlı deḡildir illâ Allâh Teʿâlâ bizi selâmete daʿvet eyledi 
1CO.7.16*ėy ʿavrat sen kocayı halâs ėdeceḡiŋi ne bilirsin ve ėy koca sen ʿavratı halâs ėdeceḡiŋi ne bilirsin 
1CO.7.17*Allâh Teʿâlâ her birine nice ki kısmet eyledi ise ve nice ki Allâh Teʿâlâ ȯnủ daʿvet ėtdi ise herkes böyle münselik olsun • ben dahi cümle cemâʿatlerde böyle ısmarlarım 
1CO.7.18*bir kimse mahtûn iken îmâna daʿvet olundu mu sünnet derisini çekmesin • bir kimse aġlef iken daʿvet oldu ise ihtitân ėtmesin 
1CO.7.19*hitân hîç şey deḡil kulfe de şey deḡil saded Allâh Teʿâlânıŋ emirlerini tutmakdır 
1CO.7.20*herkes medʿuvv olunduğu daʿvetinde kalsın 
1CO.7.21*ʿabd-i memlûk olmağla daʿvet olduŋ mu ġam yeme ammâ kâdir iseŋ hürr olmağa çalış 
1CO.7.22*zîrâ Rabb içỉn ʿabd-i memlûk olmağa daʿvet olunan kimesne Rabbiŋ ʿatîkidir ve kezalik daʿvet olunmuş ʿatîk Hazret-i Mesîhiŋ ʿabdidir 
1CO.7.23*kıymet ile iştirâ olunduŋuz • insâna ʿabîd olmaŋ 
1CO.7.24*ėy karındaşlar herkes neye ki daʿvet olundu ise Allâh katında ȯnuŋla kalsın 
1CO.7.25*betûliyyet husûsâtı içỉn ise emr-i rabbânîm yokdur nihâyet Rabbiŋ lütfundan muʿtemed olduğum üzere reʾyimi deyivėririm 
1CO.7.26*ve zann ėderim ki bu ʿârız zarûret içỉn haslet-i hasenedir • âdama böyle olmak íyỉdir 
1CO.7.27*ʿavrata maʿkûd olduŋ mu talâkı taleb eyleme • ʿavratdan olduŋ mu ʿavrata tâlib olma 
1CO.7.28*ve eḡer evlendiŋ ise günâh ėtmediŋ ve kız da kocaya vardı ise günâhkâr olmadı ammâ bu makûle kişiler nefsiŋ belâsını çekeler • ben ise size kıyamam 
1CO.7.29*ve ėy karındaşlar çün şimden soŋra dar vakitdir bunủ derim ki karısı olan karısı yok gibi ola 
1CO.7.30*ve ağlayanlar ağlamayanlar gibi sevinenler sevinmeyenler gibi ve satan mâlik olmayan gibi ola 
1CO.7.31*ve bu dünyâda takarrüb ėden müsrifler gibi olmayasız zîrâ bu dünyânıŋ hâli fenâdır 
1CO.7.32*isterdim ki lâ-kayd olasız • mücerred olan kimesne Rabbiŋ nesnelerine Allâh Teʿâlâyı râzı ėtdirmek içỉn mukayyed olur 
1CO.7.33*ammâ evlenmiş kimesne ʿavratını râzı ėtdirmek içỉn dünyâ nesnelerine mukayyeddir o başkadır 
1CO.7.34*ʿavratıŋ ve kızıŋ hâli de böyledir • kocaya varmayan Rabbiŋ nesnelerine mukayyeddir tâ kim cesed ve rûh ile kadîse ola ammâ ere varmış ʿavrat kocasını râzı ėtdirmek içỉn dünyâ nesnelerine mukayyeddir 
1CO.7.35*bunủ siziŋ kendỉ menfaʿatiŋiz içỉn söylerim üzeriŋize kemend atmak içỉn deḡil illâ ki lâyık ve sezâvâr olduğu üzere teşvîşsiz Rabbe mülâzemet ėdesiz 
1CO.7.36*ammâ eḡer bir kimse kendỉ kızına ʿayıb zann ėderse ki çağını geçire ve böyle olmak lâzım gelirse istediḡi gibi ėtsin günâh ėtmez kocaya varsınlar 
1CO.7.37*kalbinde sâbit ʿazm tutan ise zarûreti yok iken ve irâdeti kendỉ hükmünde ise hem bunủ kalbinde niyyet eyledi ise ki ȯnủ kız saklaya íyỉ varır 
1CO.7.38*zîrâ kızını kocaya vėren íyỉ ėder ve kocaya vėrmeyen dahi íyỉ 
1CO.7.39*ʿavrat kocasınıŋ ʿömrü oldukça şerîʿat ile maʿkûdedir ammâ kocası ölse kanġı kocaya varmak isterse elindedir hemân tek işi Rabb ile olsun 
1CO.7.40*nihâyet benim reʾyim üzere böyle kalırsa dahi ne mutlu • ben ise zann ėderim ki bende dahi Rûh-Ullâh vardır ∞ 
1CO.8.1*Ve bütlere zebh olunan husûsât içỉn biliriz ki biz hepimiz ehl-i ʿilmiz • ʿilm istikbâr getirir ve dâd ise ıslâh ėder 
1CO.8.2*ve eḡer bir kimse bilirim diyẻ zann ėderse bilmek lâzım olduğu kadar hîç bir şey bilmez 
1CO.8.3*ammâ bir kimse Allâh Teʿâlâyı severse ol kimse ȯŋa maʿlûmdur 
1CO.8.4*imdi bütlere zebh olunan nesneleri yemeḡiŋ husûsunda biz biliriz ki büt dünyâda bir şey deḡildir ve bir Allâhdan ġayrı yokdur 
1CO.8.5*zîrâ eḡerçi yerde ve gökde ilâhlar dėdikleri neden var ise çün çok ilâhlar ve efendiler var 
1CO.8.6*bizim ancak bir Allâhımız var ve bu Babadır ki cümle şeyler ȯndan gelir ve biz dahi ȯnuŋlayız ve bir Rabb yaʿnî Hazret-i ʿİsâ el-Mesîh ki cümle nesne ȯndandır ve biz dahi ȯnuŋ sebebi ileyiz 
1CO.8.7*ammâ bu ʿilim cümlede mevcûd deḡil belki baʿzılar şimdiye dek bütüŋ niyyeti ile büte zebh olunan gibi nesneyi yerler ve onlarıŋ niyyeti zaʿyıf ve müteneccisdir 
1CO.8.8*pes yemek bizi Allâh Teʿâlâya takrîb ėtmez zîrâ yesek de izdiyâd üzere olmazız ve yemesek de noksan üzere olmazız 
1CO.8.9*ammâ bakıŋ ki bu hikmetiŋiz zaʿyıflara ʿasret olmaya 
1CO.8.10*zîrâ bir kimse seni ki ehl-i ʿilimsin büthânede sofrada görse ol zaʿyıfıŋ ʿakîdesi bütlere zebh olunan nesnelerden yemeḡe mukarrer olmaz mı 
1CO.8.11*bu eclden ʿilmiŋ içỉn ol zaʿyıf karındaş helâk ola ki Hazret-i Mesîh ȯnuŋ içỉn ölmüşdür 
1CO.8.12*ve bu vechile karındaşlara günâh ėtdirip ve onlarıŋ zaʿyıf ʿakîdesini yaralayıp Hazret-i Mesîhe günâh ėdersiŋiz 
1CO.8.13*bu husûsdan eḡer yemek karındaşıma ʿasret vėrirse ben ebeden et yemeyeyim tâ kim karındaşıma ʿasret vėrmeye ∞ 
1CO.9.1*Ben resûl deḡilmiyim • hürr deḡilmiyim • ben Rabbimiz Hazret-i ʿİsâ Mesihi görmedim mi • Rabbde siz benim ʿamelim deḡilmisiŋiz 
1CO.9.2*ġayrıya resûl deḡil isem hele size resûlüm zîrâ siz Rabbde risâletimiŋ hâtemisiŋiz 
1CO.9.3*beni iftihâs ėden kimesnelere ihticâcım içỉn söylediḡim budur 
1CO.9.4*yemek ve içmek bize helâl deḡilmidir 
1CO.9.5*bir kız karındaş ʿavratı sâʾir resüller ve Rabbde karındaşlar ve Sefâ gibi yanımızda gezdirmek bize helâl deḡilmidir 
1CO.9.6*yohsa hemân baŋa ve Barnâbâya iş işlemek helâl deḡildir 
1CO.9.7*kendỉ ʿulûfesi ile cenge kim çıkar • bâğı kim diker de ȯnuŋ yemişinden yemeye ya sürűyü güder ki ȯnuŋ südünden içmeye 
1CO.9.8*ben bunủ insân gibi mi söylerim • Tevrât dahi bu nesneleri dėmez mi 
1CO.9.9*çün Mûsânıŋ Tevrâtında mastûrdur ki hirmen döḡen öküzüŋ ağzına dehân bendi komaya • Allâh Teʿâlâ öküzleri kayırır mı 
1CO.9.10*ya bunủ elbetde bizim içỉn mi söyler • tahkîk bunlar bizim içỉn yazılmışdır zîrâ çift süren ümîd ile sürmek gerek ve hirmen döḡen ümîd ile döḡer ki ümîdinden hissedâr ola 
1CO.9.11*biz size rûhânî nesneler ekdik ise cismânî nesneleriŋizi biçmek çokmudur 
1CO.9.12*ġayrılar bu üzeriŋize olan hikmetden hissedârlar ise bize dahi ziyâde müstahak deḡil mi ammâ biz bu hükmü kullanmadık • her şeye tahammül ėderiz ki Mesîhiŋ tebşîrine mâniʿ olmayavız 
1CO.9.13*bilmezmisiŋiz ki kendỉlerini mukaddes nesnelerde istihdâm ėdenler heykeliŋ nafakasını yerler ve mezbaha mülâzemet ėdenler mezbah ile hissedârlardır 
1CO.9.14*böyle dahi Rabb Teʿâlâ buyurmuşdur ki İncîli tebşîr ėdenler İncîliŋ sebebi ile maʿâş alalar 
1CO.9.15*ammâ ben bu nesnelerden birini de istiʿmâl ėtmedim ve dahi bu nesneleri ȯnuŋ içỉn yazmadım ki baŋa böyle ola zîrâ baŋa ölmek evlâdır ki bir kimse tefahhurümü ibtâl eyleye 
1CO.9.16*çün tut ki ben tebşîr ėderim baŋa tefahhur ėtmek düşmez zîrâ bu husûsa mecbûrum ve vây baŋa tebşîr ėtmezsem 
1CO.9.17*ve zîrâ bunủ irâdetimle ėdersem sevâbım var • eḡer cebriyle ėdersem yine de vekâlet baŋa ısmarlanmışdır 
1CO.9.18*pes ne ücretim var • İncîli tebşîr ėdip böyle ėderim ki Hazret-i Mesîhiŋ İncîlini harçsız vaʿz eyleyem ki İncîlde hükmü isrâf ėtmeyem 
1CO.9.19*zîrâ eḡerçi hepisinden harîr isem de kendỉmi hepisine ʿabîd eyledim ki ziyâde kişiler kesb eyleyem 
1CO.9.20*ve Yahûdîlere Yahûdî gibi oldum ki Yahûdîleri kesb ėtmek içỉn • Tevrât altında olanlara Tevrât altında olan gibi oldum ki Tevrât altında olanları iktisâb ėdem 
1CO.9.21*Tevrâtsız olanlara Tevrâtsız olan gibi oldum eḡerçi ben Allâh katında Tevrâtsız deḡilim illâ Mesîh içỉn Tevrât altındayım tâ kim Tevrâtsız olanlara istifâde eyleyem 
1CO.9.22*hastalar ile hasta oldum ki hastaları kesb ėtmek içỉn • hepisine her şey oldum ki hepisinden baʿzısını halâs eyleyem 
1CO.9.23*bunủ İncîl içỉn ėderim ki ȯnda şerîk olam 
1CO.9.24*bilmezmisiŋiz ki koşu ėdenler hepisi koşu ėderler ammâ öḡdülü biri alır • şöyle koşu eyleyiŋ {ki} öḡdül alasız 
1CO.9.25*ve pehlỉvân olan her şeyden imsâk ėder ve bunlar bir fânî tâc almak içỉn çalışırlar ammâ biz çalışmak gereḡiz ki bir bâkîyi alavız 
1CO.9.26*pes ben böyle koşarım ki nâ-maʿlûm şeyʾe olmaya ve böyle matrakcılık ėderim havâyı uramayam 
1CO.9.27*belki bedenime cefâ ėderim ve ȯnủ ʿubûdiyyete çekerim tâ kim bir zamân ġayrılara vaʿz ėtmiş iken kendỉm merdûd olmayam ∞ 
1CO.10.1*Ey karındaşlar size mahfî olmasın ki cemîʿ babalarımız bulut altında idiler ve cümlesi deŋizden geçdiler 
1CO.10.2*hem cümlesi Mûsâdan bulutda ve deŋizde munsabıġ oldular 
1CO.10.3*ve cümlesi bir rûhânî taʿâmı yediler 
1CO.10.4*hem cümlesi bir rûhânî şerbeti içdiler zîrâ ardlarınca giden rûhânî kayadan içdiler • ol kaya ise Mesîh idi 
1CO.10.5*ammâ Allâh Teʿâlâ onlarıŋ ekserinden râzı deḡil idi çün beriyyeye düşdüler 
1CO.10.6*ve bunlar bize örnekler oldular tâ kim bed nesnelere iştihâ ėtmeyeviz onlar iştihâ ėtdikleri gibi 
1CO.10.7*ve onlardan baʿzıları gibi bütperestler olmayasız nice ki yazıldı ise kavim yemeḡe ve içmeḡe oturdu ȯndan lahv ve luʿba kalkdılar 
1CO.10.8*ve zinâ ėtmeyelim onlardan baʿzıları zinâ ėtdikleri {gibi} ki bir günde yiḡirmi üç biŋ düşdüler 
1CO.10.9*ve Mesîhi imtihân ėtmeyelim onlardan baʿzıları imtihân ėtdikleri gibi ki yılanlardan helâk olmuşlar 
1CO.10.10*ve tedemmür ėtmeŋ onlardan baʿzıları tedemmür ėtdikleri gibi ki mühlikden helâk oldular 
1CO.10.11*imdi bu cümle nesneler onlara örnek idiler ve bize ki âhir zamâna yetişdik nasîhat içỉn yazıldılar 
1CO.10.12*imdi kendỉ dururum diyẻ zann ėden düşmekden sakınsın 
1CO.10.13*insânî imtihândan ġayrı imtihân size isâbet ėtmedi ve Allâh Teʿâlâ sâdıkdır ki sizi tâkat getirdiḡiŋizden ziyâde imtihân ėtmeḡe komaz belki imtihân ile bile size mahrec göstere ki tahammüle kâdir olasız 
1CO.10.14*ȯnuŋ içỉn ėy sevgỉlilerim bütperestlikden firâr eyleyiŋ 
1CO.10.15*hükemâya söyler gibi söylerim • siz kendỉleriŋiz dėdiḡime hükm eyleyiŋ 
1CO.10.16*tebârek ėtdiḡimiz bereket kâsesi dem-i Mesîhiŋ iştirâki deḡilmidir 
1CO.10.17*zîrâ etmek birdir ve bizim çoğumuzuŋ cesedi birdir zîrâ hepimiz bir etmekden hissedârlarız 
1CO.10.18*beşeriyyet üzere olan İsrâʾîle nazar eyleyiŋ • kurbânları yeyenler mezbah ile hissedârları deḡilmidir 
1CO.10.19*pes ben ne derim büt bir şey midir ya bütlere {adanmış} olan bir nesnemidir 
1CO.10.20*belki derim ki ümmetleriŋ zebh ėtdiḡi şeyler onları Allâha deḡil illâ şeytâna zebh ėderler sizi ise istemem ki şeytân ile iştirâk ėdesiz 
1CO.10.21*siz hem Rabbiŋ kâsesini hem şeytânıŋ kâsesini nûş ėdemezsiŋiz • siz hem Rabbiŋ sofrasından hem şeytânlarıŋ sofrasından hissedâr olamazsıŋız 
1CO.10.22*Allâh Teʿâlâyı ġayrete çekmek istermiyiz • biz ȯndan kuvvetlimiyiz 
1CO.10.23*her şey baŋa mübâhdır ammâ her şey nâfiʿ deḡildir • her şey baŋa câʾizdir ammâ her şey ıslâh ėtmez 
1CO.10.24*kimse kendỉniŋ nesnesini aramasın illâ herkes ġayrı kimseniŋ şeyʾini arasın 
1CO.10.25*kassâb hânede her ne ki satılırsa yeyiŋ • ʿakîde içỉn hîç tefrîk eylemeŋ 
1CO.10.26*zîrâ yer ve ȯnuŋ dolusu Rabb-i Teʿâlânıŋdır 
1CO.10.27*îmânsızlardan bir kimse sizi daʿvet ėderse ve siz icâbet ėderseŋiz öŋüŋüze her ne konulursa yeyiŋ • ʿakîde içỉn hîç bir nesne sormaŋ 
1CO.10.28*ammâ bir kimse size diyecek olursa ki bu bütlere zebh olunmuşdur yemeŋ size iʿlâm ėden kimesne ve ʿakîde içỉn zîrâ yer ve ȯnuŋ dolusu Rabb-i Teʿâlânıŋdır 
1CO.10.29*ve ʿakîde dėdiḡim seniŋ kendỉ ʿakîdeŋ içỉn deḡil belki öbűr kimseniŋ ʿakîdesi içỉndir zîrâ benim hürriyyetim niçỉn ġayrı kimseniŋ ʿakîdesinden mahkûm ola 
1CO.10.30*ve eḡer ʿinâyetden {olan} taʿâmlardan hissedârım niçỉn şükr ėtdiḡim nesne içỉn sebb olunurum 
1CO.10.31*pes eḡer yerseŋiz ya içerseŋiz yâhûd bir ġayrı nesne ėderseŋiz hep Allâh Teʿâlânıŋ mecdi içỉn eyleyiŋ 
1CO.10.32*hem Yahûdîlere hem Yûnânîlere hem Allâhıŋ cemâʿatine ʿasretsiz oluŋ 
1CO.10.33*nice ki ben dahi herkese her şeyde beḡenilip kendỉmiŋ deḡil illâ çok kimseleriŋ menfaʿatini ararım ise tâ kim halâs bulalar ∞ 
1CO.11.1*Benim muktedîlerim oluŋ nice ki ben dahi Hazret-i Mesîhiŋ muktedîsiyim 
1CO.11.2*size medh ėderim ėy karındaşlar ki her şeyʾimi hâtırıŋızda tutarsıŋız ve size sipâriş ėtdiḡim gibi vesâyâmı imsâk ėdersiŋiz 
1CO.11.3*size maʿlûm olsun ki her eriŋ başı Hazret-i Mesîhdir ve ʿavratıŋ başı erdir ve Mesîhiŋ başı ise Hazret-Ullâhdır 
1CO.11.4*her âdam ki örtülü baş ile namâz kılar ya peyġamberlik ėder kendỉ başına ʿayb çeker 
1CO.11.5*ve her ʿavrat ki açık baş ile namâz kılar ya peyġamberlik ėder kendỉ başına ʿayb çeker zîrâ tırâş dahi olsa hep birdir 
1CO.11.6*çün eḡer ʿavrat örtünmez ise tırâş da olsun ve eḡer ʿavrata kırkılmak ya tırâş olmak ʿayb ise örtünsün 
1CO.11.7*zîrâ âdama başını örtmek düşmez Allâh Teʿâlânıŋ sûreti ve ʿizzeti olduğu içỉn ammâ ʿavrat eriŋ ʿizzetidir 
1CO.11.8*çün er ʿavratdan deḡildir illâ ʿavrat erdendir 
1CO.11.9*ve dahi er ʿavrat içỉn yaradılmadı illâ ʿavrat er içỉn yaradıldı 
1CO.11.10*ȯnuŋ içỉn ʿavrata düşen budur ki melekler içỉn altında olduğu hükmüŋ ʿalâmeti başında ola 
1CO.11.11*nihâyet Rabbiŋ hükmü ile ne er ʿavratsız ne ʿavrat ersiz olur 
1CO.11.12*zîrâ nice ki ʿavrat erden ise er dahi böyle ʿavratdandır her şey ise Allâh Teʿâlâdandır 
1CO.11.13*kendỉleriŋiz hükm eyleyiŋ • lâyıkmıdır ki örtünmemiş ʿavrat Allâh Teʿâlâya namâz kıla 
1CO.11.14*tabiʿat bile kendỉsi size öḡretmez mi ki ere saçlı olmak ʿayıbdır 
1CO.11.15*ammâ ʿavrata saçlı olmak ziynetdir zîrâ saç ȯŋa örtü içỉn vėrilmişdir 
1CO.11.16*ve eḡer bir münâziʿ zuhûr ėderse bilsin ki bizim ve Allâh Teʿâlânıŋ cemâʿatiniŋ ʿâdeti böyle deḡildir 
1CO.11.17*ve ben size bu beyân ėtdiḡim nesnede medh ėtmem ki hayra cemʿ olmazsıŋız illâ şerre 
1CO.11.18*evvelâ kilîseye cemʿ olduğuŋuz zamân işidirim ki araŋızda furkalar vardır ve bir azın inanırım 
1CO.11.19*zîrâ araŋızda furka-yı dîn dahi olmak gerek ki muhtâr olanlar size zâhir olalar 
1CO.11.20*pes bir yere cemʿ olduğuŋuz ʿaşâ-yı Rabbânî tenâvül ėtmek içỉn deḡildir 
1CO.11.21*zîrâ herkes ʿaşâsını pėşince yer ve kimi aç kalır kimi sarhoş olur 
1CO.11.22*yemeŋiz ve içmeŋiz içỉn evleriŋiz yokmudur yohsa Allâhıŋ cemâʿatine tehâvün ėdip bir nesnesi olmayanları utandırırmısıŋız • size ne diyeyim sizi bu husûsda medh ėdeyim mi medh ėtmem 
1CO.11.23*zîrâ ben ne ki size vėrdim ise Allâh Teʿâlâdan ahz eyledim ki Rabbimiz Hazret-i ʿİsâ ele vėrildiḡi gėce etmeḡi aldı 
1CO.11.24*(-) ve şükr ėtdikden soŋra ȯnủ pâreledi hem dėdi ki alıŋ yeyiŋ bu benim cesedimdir ki siziŋ içỉn pârelenir • bunủ zikrim içỉn eyleyiŋ 
1CO.11.25*ve kezalik ʿaşâyı ėtdikden soŋra kâseyi alıp dėdi ki bu kâse kanım ile ʿahd-i cedîddir • her içdiḡiŋiz zamân beni zikr ėtmek içỉn bunủ eyleyiŋ 
1CO.11.26*zîrâ her bâr ki bu etmekden yeyesiz ve bu kâseden içesiz Rabbiŋ mevtini tâ o gelinceye dek iʿlâm ėdersiŋiz 
1CO.11.27*her kim nâ-müstahak olup bu etmekden yerse ve bu Rabbiŋ kâsesinden içerse Rabbiŋ cesed ve demine suçlu olur 
1CO.11.28*pes insân kendỉ kendỉyi imtihân eylesin • bu etmekden yesin ve bu kâseden içsin 
1CO.11.29*zîrâ nâ-müstahak olup yeyen ve içen kendỉye dînünet içỉn yer ve içer Rabbiŋ cesedini fark ėtmediḡi içỉn 
1CO.11.30*ondan ötürű araŋızda çoğu hasta ve marazlıdır ve çoğu uyur 
1CO.11.31*zîrâ kendỉ kendỉlerimizi imtihân ėtsek ʿukûbet çekmezdik 
1CO.11.32*ammâ bize hükm olunca Rabbden müteʾeddeb oluruz tâ kim ehl-i dünyâ ile muʿâkab olmayavız 
1CO.11.33*pes ėy karındaşlarım yemeḡe cemʿ olduğuŋuz zamân birbiriŋizi bekleyiŋ 
1CO.11.34*bir kimse aç ise evde yesin tâ kim dînünete cemʿ olmayasız • kalan nesneleri size geldiḡim zamân ısmarlayayım ∞ 
1CO.12.1*Ve dâd-ı rûhâniyâtıŋ husûsâtı ėy karındaşlar size mahfî ve pûşîde olmasın 
1CO.12.2*bütperestler idiḡini ve dilsiz bütleriŋ ardınca cezb olunduğunu bilirsiŋiz {ki} ne şekil cezb olunduŋuz 
1CO.12.3*bu eclden size iʿlâm ėderim ki hîç kimse Rûh-Ullâhdan söyleyip dėmez ki ʿİsâ harâmdır ve hîç kimse ʿİsâ Rabbdir dėmeḡe kâdir deḡildir meḡer Rûhü'l-Kudüsden diye 
1CO.12.4*ve mevâhibiŋ farkları var ammâ Rûh birdir 
1CO.12.5*hem hizmetleriŋ farkları var ammâ Rabb birdir 
1CO.12.6*ve kezalik ʿamelleriŋ farkları var ammâ cümleniŋ cümlede ʿâmili bir Allâh Teʿâlâdır 
1CO.12.7*ve herkese Rûhuŋ beyânı menfaʿat içỉn vėrilir 
1CO.12.8*zîrâ birine Rûhü'l-Kudüsden hikmet kelâmı ve bir ġayrıya yine ol Rûhdan ʿilim kelâmı vėrildi 
1CO.12.9*bir ġayrıya yine ol Rûhdan îmân ve bir ġayrıya yine ol Rûhdan şifâ mevâhibi 
1CO.12.10*(9b) ve bir ġayrıya kavî ʿamelleriŋ icrâsı ve bir ġayrıya nübüvvet ve bir ġayrıya ervâhıŋ temyîzi (10) ve bir ġayrıya esnâf-ı lisânları ve bir ġayrıya lisânlarıŋ tercümesi vėrildi 
1CO.12.11*bu cümle nesneleri ol bir ve yine ol Rûh her birine istediḡi gibi başka başka kısmet ėder 
1CO.12.12*zîrâ nice ki cisim birdir ve çok ʿuzuvları var yine de ol bir cismiŋ cümle ʿuzuvları eḡerçi çok iseler de bir cisimdir Mesîh dahi böyledir 
1CO.12.13*çün cümlemiz bir Rûhdan bir cisme müteʿammid olduk hem Yahûdîler hem Yûnânîler hem kullar hem hürrler ve cümlemiz bir Rûhda suvarıldık 
1CO.12.14*zîrâ cisim bir ʿuzuv deḡildir illâ çok aʿzâdır 
1CO.12.15*eḡer ayak çün el deḡilim cisimden de deḡilim derse bunuŋ içỉn cisimden deḡilmidir 
1CO.12.16*ve eḡer kulak çün göz deḡilim cisimden de deḡilim derse bunuŋ içỉn cisimden deḡilmidir 
1CO.12.17*eḡer bütün cisim göz olaydı semʿ nerede olurdu • eḡer bütün semʿ olaydı şemm nerede 
1CO.12.18*pes Allâh ʿuzuvlarıŋ her birini istediḡi gibi cisimde kodu 
1CO.12.19*eḡer cümle ʿuzuvlar bir ʿuzuv olsalar idi cisim nerede olurdu 
1CO.12.20*ammâ hâlâ gerçi ʿuzuvlar çok lakin cesed birdir 
1CO.12.21*pes göz ele dėmez ki sen baŋa lâzım deḡilsin ve kezalik baş ayaklara dėmez ki ben size lâzım deḡilim 
1CO.12.22*belki cismiŋ zaʿîfrek görünen aʿzâları dahi ziyâde lâzımlardır 
1CO.12.23*ve cismiŋ hürmeti az olanlara hürmet libâsını ziyâde koruz ve çirkin cüzʾlerimiziŋ ziyâde ziyneti var 
1CO.12.24*ammâ hürmetli cüzʾlerimiz muhtâc deḡiller belki Allâh Teʿâlâ cismi temzîc eyleyip eksik olana hürmeti ziyâde vėrdi 
1CO.12.25*tâ kim cisimde muhâlefet olmaya illâ aʿzâlar her şeyde birbirine saʿy ėdeler 
1CO.12.26*ve eḡer bir ʿuzuv ağrı çekerse cümle aʿzâlar bile ağrı çekerler ve eḡer bir ʿuzuv hürmetli ise cümle aʿzâlar bile sevinirler 
1CO.12.27*pes siz Mesîhiŋ cismi ve başka başka ʿuzuvlarısıŋız 
1CO.12.28*Allâh Teʿâlâ dahi cemâʿatde nasb ėtdiḡiniŋ baʿzıları evvelâ resûller ikinci nebîler üçüncü hekîmler ȯndan kavî ʿamelleri ȯndan mevâhib-i şifâ muʿâvenetler ve tedbîrler ve esnâf-ı elsineler 
1CO.12.29*hep resûller hep nebîler hep hekîmler midir 
1CO.12.30*hepsiniŋ kavî icrâsınıŋ dâdı var mı • hepisiniŋ mevâhib-i şifâsı var mı • hepisi envâʿ-i lisânlar söylerler mi • hepisi tercüme ėdebilirler mi 
1CO.12.31*pes eŋ íyỉ mevâhibleri ġayret ile taleb eyleyiŋ de ben size bir efdal yol göstereyim ∞ 
1CO.13.1*Eḡer ki ben insân ve melâʾikeniŋ lisânlarını söylersem de meveddetim yok ise bir öten bakıra ya sedâlı santûra dönmüş olurum 
1CO.13.2*ve eḡerçi nübüvvetim olsa ve cümle esrârı ve ʿilmi aŋlasam ve îmânım büyük olsa şöyle ki dağları nakl eylesem meveddetim yoğise hîç şey deḡilim 
1CO.13.3*ve eḡerçi fukarâyı itʿâm ėtmede cümle mâlımı harc ėtsem ve bedenimi yanmağa teslîm eylesem meveddetim yoğise o baŋa hîç fâʾide ėtmez 
1CO.13.4*Meveddet ġazabı menʿ ėder ve kerîmdir meveddet hased çekmez mehânet ėtmez istikbâr da ėtmez 
1CO.13.5*erkânsızlık ėtmez kendỉ nesnelerini aramaz darılmaz ve kemlik sanmaz 
1CO.13.6*nâ-hak işden sevinmez ammâ hakdan bilece sevinir 
1CO.13.7*her şeye sabr eyler her şeye inanır her şeyi umar her şeye tahammül ėder 
1CO.13.8*meveddet hîç düşmez ammâ nübüvvetler ibtâl olunalar ve lisânlar sâkit olalar hem ʿilim mahv oluna 
1CO.13.9*zîrâ bir-cüzʾî biliriz ve bir-cüzʾî nübüvvet ėderiz 
1CO.13.10*ammâ kemâl geldiḡi zamân ol cüzʾî olan nesne ibtâl oluna 
1CO.13.11*bir maʿsûm iken maʿsûm gibi söylerdim ve maʿsûm ʿaklım var idi maʿsûm gibi tekellüm ėderdim ammâ büyük âdam olduğumdan soŋra maʿsûm işlerini terk eyledim 
1CO.13.12*zîrâ hâlâ âyînede gibi ve remz ile görürüz ammâ o zamân müvâcehen göreceḡiz • hâlâ bir-cüzʾî bilirim ammâ o zamân ziyâde bileceḡim nice ki ziyâde bilindim ise 
1CO.13.13*pes bu üç nesneler bâkîlerdir îmân ümîd meveddet ammâ onlarıŋ eŋ büyüḡü meveddetdir ∞ 
1CO.14.1*Meveddete heves eyleyiŋ ve mevâhib-i rûhâniyyeyi ġayret ile taleb eyleyiŋ ammâ baş bu ki nübüvvet ėdesiz 
1CO.14.2*zîrâ ġarîb lisân söyleyen âdamlara söylemez illâ Allâha çün ȯnủ kimse aŋlamaz ammâ o rûhdan esrâr söyler 
1CO.14.3*nübüvvet ėden âdamlara irşâd ve tenbîh ve tesellî söyler 
1CO.14.4*ġarîb lisânı söyleyen kendỉyi irşâd ėder ammâ nübüvvet ėden cemâʿati irşâd ėder 
1CO.14.5*pes ben dilerim ki cümleŋiz lisânlar söyleyesiz ammâ dahi ziyâde dilerim ki nübüvvet ėdesiz zîrâ nübüvvet ėden büyükrekdir ol kimseden ki lisânlar söyler meḡer tercüme eyleye ki cemâʿat irşâdî ola 
1CO.14.6*ki hâlâ ėy karındaşlar ben size lisânlar söyleyip gelsem size ne fâʾide ėderim meḡer size ya vahiyden ya ʿilimden ya nübüvvetden ya taʿlîmden söyleyem 
1CO.14.7*zîrâ sedâ vėren cânsız nesneler ve düdük ve tanbûr sedâlarıyla fark vėrmeseŋiz düdük mü ya tanbûr nice biline 
1CO.14.8*çün boru bir nâ-maʿlûm savt vėridiḡi takdîrce cenge kim yaraklana 
1CO.14.9*siz dahi böyle eḡer lisân ile bir fasîh kelâmı söylemezseŋiz söyleyen nesne nice aŋılana zîrâ havâya söylemiş olursuŋuz 
1CO.14.10*fi'l-vâkiʿ dünyâda ol kadar envâʿ-i elsine var ve hîç birisi savtsız deḡildir 
1CO.14.11*pes eḡer kelâmıŋ fehvâsını bilmezsem söyleyene ʿacemî olurum ve söyleyen de benim katımda ʿacemî olur 
1CO.14.12*siz dahi böyle çün mevâhib-i rûhâniyyeye tâlibiŋiz cemâʿatiŋ irşâdı içỉn tefâzul üzere arayıŋ 
1CO.14.13*ȯnuŋ içỉn ġarîb lisânı söyleyen duʿâ ėtsin ki tercüme eyleye 
1CO.14.14*zîrâ eḡer ġarîb lisân ile duʿâ ėdersem gerçek rûhum duʿâ ėder ammâ ʿaklım bî-fâʾidedir 
1CO.14.15*pes ne eyleyeyim rûh ile duʿâ ėdeyim ammâ ʿaklım ile de ėdeyim • rûh ile terettül ėdeyim ammâ ʿakl ile de terettül ėdeyim 
1CO.14.16*zîrâ eḡer rûh ile hayr duʿâ ėdesin şul ümmî makâmında olan seniŋ şükrüŋe nice âmîn diyebilir çün bilmez ki ne söylersin 
1CO.14.17*zîrâ eḡerçi şükr ėdersin ammâ ġayrısı irşâd olmaz 
1CO.14.18*ben Allâh Teʿâlâya şükr ėderim ki cümleŋizden ziyâde lisânlar söylerim 
1CO.14.19*ammâ cemâʿatde dahi ziyâde isterim ki ġayrılara taʿlîm ėtmek içỉn ġarîb lisân ile on biŋ kelâm söylemeden ise fehmimden beş söz söyleyem 
1CO.14.20*ėy karındaşlar ʿakılda maʿsûm olmaŋ illâ şirretde maʿsûm oluŋ hem ʿakılda kâmil oluŋ 
1CO.14.21*Tevrâtda yazılmışdır ki ben bu kavme bir ġarîb lisân ile ve yabancı dudaklar ile tekellüm ėdeyim yine de böyle beni diŋlemeyeler der Allâh Teʿâlâ 
1CO.14.22*pes lisânlar ʿalâmetler içỉndir müʾminlere deḡil illâ îmânsızlara ammâ nübüvvet îmânsızlar içỉn deḡil illâ müʾminler içỉndir 
1CO.14.23*imdi eḡer cümle cemâʿat bir yere cemʿ olursa ve cümlesi ġarîb lisânlar söyleseler ümmîlerden ya îmânsızlardan bu kimselere girirler ise dėmezler mi ki mecnûnlarsıŋız 
1CO.14.24*ammâ cümlesi peyġamberlik ėderlerse ve bir îmânsız ya bir ümmî girirse hepisinden ilzâm olur hepisinden mahkûm olur 
1CO.14.25*bu vechile kalbiniŋ esrârı fâş ola ve bu husûsdan hurûr ėdip Allâh Teʿâlâya secde eyleyip diye ki gerçekden Allâh Teʿâlâ araŋızdadır 
1CO.14.26*pes ne var ėy karındaşlar siz cemʿ olduğuŋuz zamân her biriŋiziŋ kiminiŋ mezmûru kiminiŋ taʿlîmi kiminiŋ lisânı kiminiŋ vahyi kiminiŋ tercümesi olursa her şey irşâd içỉn olmaz mı 
1CO.14.27*bir kimse ġarîb lisân söylerse eŋ çok iki ya üç kişi hem nevbetce söylesin birisi ise tercüme eylesin 
1CO.14.28*ve tercümân yoğise ġarîb lisân söyleyen cemâʿatde sükut eylesin ancak kendỉ kendỉsine ve Allâh Teʿâlâya söylesin 
1CO.14.29*eḡer nebîler ise iki ya üç söylesinler ve ġayrılar hükm eylesinler 
1CO.14.30*ve bir ġayrı mücâlise bir nesne ilhâm olursa evvelki sükut eylesin 
1CO.14.31*zîrâ cümleŋiz başka başka nübüvvet ėtmeḡe kâdirsiŋiz ki hep öḡreneler ve hep mütenassıh olalar 
1CO.14.32*ve nübüvvetiŋ ervâhı nebîlere münkâddır 
1CO.14.33*zîrâ Allâh Teʿâlâ sebeb-i şıkâk deḡil illâ sebeb-i selâmetdir nite ki mukaddesleriŋ cemîʿ cemâʿatlerinde olmak gerekdir 
1CO.14.34*kelîseniŋ cemâʿatinde ʿavratlarıŋız sükut eylesinler zîrâ onlara söylemek câʾiz deḡildir illâ huzûʿ üzere olsunlar Tevrâtıŋ dėdiḡi gibi 
1CO.14.35*eḡer bir şey öğrenmek isterler ise evde kendỉ kocalarına sorsunlar zîrâ ʿavratlara kelîsede söylemek ʿayıbdır 
1CO.14.36*Kelâm-Ullâh sizden mi çıkdı yohsa yalıŋız size mi iblâğ oldu 
1CO.14.37*eḡer bir kimse kendỉyi nebî ya rûhânî sanırsa bilsin ki ben size yazdığım nesneler Rabbiŋ vasiyyetleridir 
1CO.14.38*ve eḡer bir kimse bilmez ise bilmesin 
1CO.14.39*imdi ėy karındaşlarım ġayret nübüvvete tâlib oluŋ ve lisânlar söylemeḡi nehy eylemeŋ 
1CO.14.40*her şey maʿkûl ve tedbîr üzere olsun ∞ 
1CO.15.1*Ey karındaşlar size şul büşrâyı iʿlâm ėderim ki ȯnủ size tebşîr eyledim • size dahi ȯnủ kabûl ėtdiŋiz ve içinde mukîmsiŋiz 
1CO.15.2*hem dahi ki ve ȯnuŋla halâs bulursuŋuz eḡer ben size tebşîr ėtdiḡim gibi tutacak olursaŋız meḡer ki bâtılan îmân getirmiş olasız 
1CO.15.3*zîrâ ben dahi ahz ėtdiḡimi ibtidâ size vėrdim yaʿnî ȯnủ ki Hazret-i Mesîh günâhlarımız içỉn öldü Kitâb-Ullâh mûcibince 
1CO.15.4*ve defn olundu hem üçüncü günde ihyâ oldu Kitâb-Ullâh mûcibince 
1CO.15.5*ve Sefâya göründü ȯndan onikilere 
1CO.15.6*baʿdehu bir kerre beşyüzden ziyâde karındaşlara göründü • onlardan ekseri şimdiye dek sağdırlar ve baʿzısı teveffî ėtdiler 
1CO.15.7*ȯndan Yaʿkûba ve soŋra cümle havâriyyûna göründü 
1CO.15.8*hem cümleden soŋra baŋa da güyâ ki bir sakta göründü 
1CO.15.9*zîrâ ben resülleriŋ küççüḡüyüm ve bayʿat-ullâha munâsabat ėtdiḡim içỉn resûl nâmına lâyık deḡilim 
1CO.15.10*ammâ Allâhıŋ ʿinâyeti ile her ne isem oyum ve ȯnuŋ baŋa ihsân eylediḡi ʿinâyet nâ-fercâm deḡil idi belki onlarıŋ cümlesinden ziyâde zahmet çekdim nihâyet ben deḡil illâ benim olan ʿinâyet-ullâh çekmişdir 
1CO.15.11*pes hem ben hem onlar böyle tebşîr ėdeviz ve böyle inandıŋız 
1CO.15.12*ve çün tebşîr olunur ki Hazret-i Mesîh ölülerden ihyâ olundu araŋızda baʿzılar nice diyebilirler ki ölüler ihyâ olunmaz 
1CO.15.13*eḡer ölüler ihyâ olunmazlar ise imdi Hazret-i Mesîh dahi ihyâ olmadı 
1CO.15.14*ve Hazret-i Mesîh ihyâ olmadığı takdîrce tebşîrimiz bâtıl ve îmânıŋız da bâtıldır 
1CO.15.15*biz dahi Allâh Teʿâlânıŋ yalan şâhidleri bulunmuş oluruz zîrâ Allâh içỉn şâhidlik eyledik ki Hazret-i Mesîhi ihyâ eyledi ol ki ölüler ihyâ olmazlar ise ȯnủ ihyâ ėtmedi 
1CO.15.16*zîrâ ölüler ihyâ olmadığı takdîrce Hazret-i Mesîh de ihyâ olmadı 
1CO.15.17*ve Hazret-i Mesîh ihyâ olmadı ise îmânıŋız bâtıldır siz dahi günâhlarıŋızdasıŋız 
1CO.15.18*hem Mesîhiŋ dîninde müteveffâ olanlar dahi helâk oldular 
1CO.15.19*eḡer fakat bu hayâtda Mesîhe ümîd tutar isek cümle âdamlardan eŋ miskînleriz 
1CO.15.20*ammâ hâlâ Hazret-i Mesîh ölülerden ihyâ olmuşdur ve mütevvefâlarıŋ turfası oldu 
1CO.15.21*zîrâ mevt bir âdamıŋ sebebi ile olmağla emvâtdan ihyâ olunmak dahi bir âdamıŋ sebebi iledir 
1CO.15.22*ve nice ki Âdemiŋ sebebi ile hepisi ölür böyle dahi Hazret-i Mesîhiŋ sebebi ile hep ihyâ olacakdır 
1CO.15.23*ammâ herkes kendỉ tertîbi ile ilk Hazret-i Mesîh ȯndan ȯnuŋ gelişinde Mesîhîler de 
1CO.15.24*baʿdehu âhiret ola Allâh Teʿâlâya ve Babaya mülkü teslîm ve her emâreti ve riyâseti ve saltanatı ibtâl ėtdikden soŋra 
1CO.15.25*zîrâ o cümle düşmanları kendỉ ayakları altında koyuncaya dek pâdişâhlık sürse gerekdir 
1CO.15.26*ve cümleden soŋra helâk olacak düşman ölümdür 
1CO.15.27*çün Allâh Teʿâlâ her şeyʾi ȯnuŋ ayakları altına münkâd eyledi ve her nesne ȯŋa münkâd olmuş dėdiḡinden belli bu ki yaʿnî her nesne münkâd olmuşdur ȯnủ münkâd ėdenden ġayrı 
1CO.15.28*pes her nesne ȯŋa münkâd oldukdan soŋra Oğul dahi şul kimseye münkâd olur ki ȯŋa her şeyʾi münkâd eylemişdir tâ kim Allâh Teʿâlâ küll-fi-küll ola 
1CO.15.29*ve illâ ölüler içỉn müteʿâmmid olanlar ne ėtseler gerek • çün ölüler bi'l-külliye ihyâ olunmaz onlar derim ölüler içỉn ne diyẻ müteʿammid olurlar 
1CO.15.30*ve biz dahi niçỉn her ân muhâtaradayız 
1CO.15.31*ben her gün ölürüm şul fahriŋiz içỉn ki Rabbimiz ʿİsâ el-Mesîh iledir benim de var 
1CO.15.32*âdam-vârî Aya Suluğuŋ sibâʿıyla cenk eylediḡimden baŋa ne fâʾide • çün ölüler ihyâ olunmaz yeyelim içelim zîrâ yarın öleceḡiz 
1CO.15.33*ıdlâl olmaŋ bed ülfetler nîk ahlâki ifsâd ėder 
1CO.15.34*birr ile uyanıŋ ve günâh ėtmeŋ zîrâ baʿzı var ki Allâhı bilmezler • size istihyâʾan söylerim 
1CO.15.35*ammâ bir kimse dėse ki ölüler nice dirilir ve ne şekil cesed ile çıkacaklardır 
1CO.15.36*ėy dîvâne mâdemki ekdiḡiŋ ölmeye dirilmez 
1CO.15.37*ve ekdiḡiŋ nesneyi dersin sen bitecek cesedi ekmezsin illâ çıplak dâne ve düşüşüne göre ya buğdayıŋ ya bir ġayrı ekiniŋ tohmunu 
1CO.15.38*ammâ Allâh Teʿâlâ ȯŋa istediḡi gibi cesed vėrir ve ekine kendỉ cesedini bitirir 
1CO.15.39*her cesed bir cesed deḡil • insânıŋ cesedi başka hayvânâtıŋ başka balıklarıŋ başka ve kuşlarıŋ başka 
1CO.15.40*semâvî cesedler var arzî cesedler de var ammâ semâvîleriŋ ʿizzeti başka ve arzîleriŋ başka 
1CO.15.41*mihriŋ nûru başka ve mâhıŋ nûru başka hem sitâreleriŋ nûru başka zîrâ sitâreden sitâreye nûr cehetinden fark vardır 
1CO.15.42*emvâtıŋ ihyâsı dahi böyledir • cesed ifnâ ile ekilir ve ifnâsız ihyâ olunur 
1CO.15.43*zillet ile ekilir ve kuvvet ile ihyâ olunur • hayvânî cesed ile ekilir ve rûhânî cesed ile ihyâ olunur 
1CO.15.44*hayvânî cesed var ve rûhânî cesed var 
1CO.15.45*nice ki yazıldı ise Âdem nâm evvelki insân hayy hayvân oldu ve soŋraki Âdem muhyî rûh oldu 
1CO.15.46*ammâ rûhânî evvel deḡil illâ evvel hayvânî soŋra rûhânîdir 
1CO.15.47*Evvelki Âdem türâbdan halk oldu • ikinci Âdem ise yaʿnî ki Rabbi semâdandır 
1CO.15.48*türâb nice idiyse türâbîler dahi böyledir ve semâvî ne şekil ise semâvîler dahi böyledir 
1CO.15.49*ve nice ki biz türâbîniŋ sûretini taşıdık ise semâvîniŋ sûretini dahi taşısak gerek 
1CO.15.50*pes bunủ derim ėy karındaşlar ki lahm ü dem Allâhıŋ mülkünü mîrâsa almağa kâdir deḡillerdir ne ifnâ ifnâsızlığıŋ mîrâsına nâʾil olacakdır 
1CO.15.51*işte size bir sırr söylerim Hepimiz ölmeziz ammâ hepimiz bir ânda tarfet ü'l-ʿaynda sûrüŋ soŋ infâzında tebdîl oluruz 
1CO.15.52*zîrâ sûr çalınacakdır ve ölüler ifnâsız dirileceklerdir biz ise tebdîl oluruz 
1CO.15.53*zîrâ bu fânî ʿademü'l--ifnâyı gíyse gerek ve bu mevtî ʿademü'l--mevti telebbüs eyleye 
1CO.15.54*ve bu fânî ʿademü'l--ifnâyı gíydiḡi ve bu mevtî ʿademü'l--mevti telebbüs ėtdiḡi zamân ġalebe içỉn mevt meblûʿ oldu diyẻ yazılan kelâm tetmîm olsa gerek 
1CO.15.55*Ey mevt seniŋ nîşiŋ kandadır ėy cehennem seniŋ ġalebeŋ nerededir 
1CO.15.56*pes mevtiŋ nîşi günâhdır ve günâhıŋ kuvveti Tevrâtdır 
1CO.15.57*İmdi Allâh Teʿâlâya şükr olsun ki bize Rabbimiz Hazret-i ʿİsânıŋ sebebi ile zafer vėrir 
1CO.15.58*ȯnuŋ içỉn ėy sevgỉli karındaşlarım sâbit bî-teharrük Rabbiŋ ʿamelinde dâʾimâ izdiyâd üzere olasız çün bilirsiŋiz ki Rabb içỉn olan zahmetiŋiz boşa çıkmaz ∞ 
1CO.16.1*Ve kadîsler {içỉn} olan cibâyetiŋ husûsunda nice ki Ġalâtiyyada olan kelîselerde sipâriş ėtdim ise siz dahi böyle eyleyiŋ 
1CO.16.2*haftanıŋ her yekşenbesinde sizden herkes kendỉ bereketine göre yanında hazîne gibi bir şey saklaya tâ kim gelirsem hemân ol zamân cibâyete başlamayalar 
1CO.16.3*ve ben vâsıl olduğum zamân mektûblarıŋız ile lâyık görür geliriŋizi göndereyim ki ihsânıŋızı Kuds-i Şerîfe götüreler 
1CO.16.4*ve eḡer benim varmam münâsib olursa benim ile geleler 
1CO.16.5*imdi Makedoniyyayı geçdiḡim zamân size geleyim zîrâ Makedoniyyadan geçsem gerekdir 
1CO.16.6*ve belki yanıŋızda kalayım ya belki de kışlayayım tâ kim her nereye gidersem baŋa murâfakat ėdesiz 
1CO.16.7*zîrâ hâlâ sizi geçip görmek istemem illâ b'izn-illâh murâdım yanıŋızda biraz eḡlenmekdir 
1CO.16.8*ve tâ Hamsîn bayrâmına dek Aya Sülukda kalayım 
1CO.16.9*zîrâ baŋa bir büyük ve zahmetli kapᵼ açıldı ve muʿârızlar çokdur 
1CO.16.10*ve eḡer Timoteʾo gelirse yanıŋızda emînlik ile geçine zîrâ ol dahi bencileyin Allâh Teʿâlânıŋ işini görür 
1CO.16.11*kimse ȯnủ tahkîr ėtmesin illâ ȯŋa selâmet ile refkat eyleyiŋ ki baŋa gele zîrâ ȯnủ karındaşlar ile beklerim 
1CO.16.12*ve Apollo karındaşı suʾâl ėdersiŋiz • ben ȯŋa çok yalvardım ki size karındaşlar ile {gele} ammâ hâlâ hîç size varmağa murâdı yok idi nihâyet mahalli düşünce varacakdır 
1CO.16.13*uyanık oluŋ dînde vâsık oluŋ merd oluŋ kavî oluŋ 
1CO.16.14*her nesneleriŋiz meveddet ile olsun 
1CO.16.15*ėy karındaşlar sizden recâm budur ki çün İstefanonuŋ ʿayâlini ve ȯnuŋ Ahayeye turfa olduğunu hem kendỉlerini kadîslere hizmet ėtmeḡe ittihâf ėtdiḡini bilirsiŋiz 
1CO.16.16*siz dahi buncılayın kimesnelere ve bile muʿâmil olup zahmet çekenlere mahzûʿ oluŋ 
1CO.16.17*ve İstefanonuŋ hem Fortunatonuŋ hem Akayikonuŋ gelişinden sevinirim zîrâ onlar kusûruŋuzu tetmîm eylediler 
1CO.16.18*çün benim rûhuma hem siziŋ rûhuŋuz da sefâ bağışladılar pes böyle kimseler maʿlûmlarıŋız ola 
1CO.16.19*Âsiyânıŋ cemâʿatleri size selâm ėderler • Aküvilo ve Priskila evinde olan cemâʿati ile size Rabb içỉn çok selâmlar ėderler 
1CO.16.20*cümle karındaşlar size selâm ėderler • birbiriŋize pâk bûse ile selâm eyleyiŋ 
1CO.16.21*ben Pavlusuŋ dest hattım ile olan selâm budur 
1CO.16.22*Rabb Hazret-i ʿİsâ el-Mesîhi sevmeyen ânâtemâ mârânâtâ olsun 
1CO.16.23*Rabbimiz Hazret-i ʿİsânıŋ ʿinâyeti siziŋle olsun 
1CO.16.24*Hazret-i Mesîh içỉn cümleŋiz meveddetim ile olsun âmîn ∞ (Filibeden İstefano ve Fortunato ve Akayiko ve Timoteʾo nâm kimesneleriŋ elleri ile Korintîlere evvel gönderilen risâle budur) (Tahrîr-i sâfi ʿâm) (Ali Bey'in parafı) ∞ 
2CO.0.0*Pavlo nâm resûlüŋ Korintîlere gönderdiḡi risâleʾ-i sâniye
2CO.1.1*Allâhıŋ murâd-ı şerîfi ile Hazret-i ʿİsâ el-Mesîhiŋ resûlü Pavlo ve karındaş Timoteʾo Korintoda olan Allâhıŋ cemâʿatine bütün Ahaʾiyyede olan cemîʿ kadîsler ile 
2CO.1.2*size Babamız Allâh Teʿâlâdan ve Rabbimiz Hazret-i ʿİsâ el-Mesîhden ʿinâyet ve selâm olsun 
2CO.1.3*Allâh Teʿâlâ ve Rabbimiz Hazret-i ʿİsâ el-Mesîhiŋ Babası ki rahmetleriŋ babası ve cümle tesellîniŋ ilâhı mütebârek olsun 
2CO.1.4*ol ki bize cümle musîbetlerimizde tesellî vėrir tâ kim ol tesellî ile ki Allâh Teʿâlâ bizi tesellî eylediḡi her musîbetde olanları tesliye ėtmeḡe kâdir olavız 
2CO.1.5*zîrâ nice ki Hazret-i Mesîhiŋ elemleri bizde izdiyâd üzere olursa Hazret-i Mesîh ile dahi tesliyetimiz böyle izdiyâd üzeredir 
2CO.1.6*pes eḡer musîbet çekersek bu siziŋ tesliye ve halâsıŋız içỉndir ve eḡer mütesellî isek bu siziŋ teseliyeŋiz içỉndir ki biz dahi çekdiḡimiz elemleriŋ tahammülünde sahîh ʿamel ėder 
2CO.1.7*(6b) ve ümîdimiz siziŋ husûsuŋuzda sâbitdir (7) çün biliriz ki elemlerde müşterek olduğuŋuz gibi tesliyede dahi müşterek olursuŋuz 
2CO.1.8*zîrâ ėy karındaşlar istemeziz ki bize Âsiyâda vâkiʿ olan musîbetleri bilmeyesiz nice ki tâkatimizden ziyâde yüklendik şöyle ki hayâtdan bile meʾyûs olduk 
2CO.1.9*hattâ kendỉmiz içỉn ölüm hüccetimiz var idi tâ kim kendỉlerimize deḡil ammâ ölüleri ihyâ ėden Allâh Teʿâlâya iʿtimâd ėdeviz 
2CO.1.10*ol ki bizi şul kadar mevtden halâs ėtdi hem halâs ėder ve ȯŋa ümîdvârlarız ki dahi halâs ėdecekdir 
2CO.1.11*siz dahi bize duʿâ ile muʿâvenet idiŋ ki bize olan mürüvvet ve niçe kişileriŋ ʿameli ucundan bizim içỉn niçelerden şâkirlik getirile 
2CO.1.12*zîrâ fahrimiz budur yaʿnî zamîrimiziŋ şehâdeti ki Allâhıŋ sâdelik hulûsiyyeti ve ʿilm-i cismânî ile deḡil belki Allâhıŋ ʿinâyeti ile dünyâ ile ve ekseriyâ siziŋle konuşduk 
2CO.1.13*çün biz size okuduğuŋuz ve bildiḡiŋizden ġayrı şeyler yazmazız pes umarım ki tâ âhire dek bilesiz 
2CO.1.14*nice ki bizi bir-cüzʾî bildiŋiz ki Rabbimiz Hazret-i ʿİsânıŋ gününde biz siziŋ fahriŋiziz ve siz dahi fahrimizsiŋiz 
2CO.1.15*ve bu iʿtimâd ile ben size evvel gelmeḡe isterdim tâ kim ikinci ʿinâyete nâʾil olasız 
2CO.1.16*ve sizden geçip Makedoniyyaya gelmeḡe ve tekrâr Makedoniyyadan dönüp size gelmeḡe hem sizden Yahûdâ vilâyetine dek murâfakat bulmak isterdim 
2CO.1.17*ve bunủ niyyet ėtdiḡimde hîç hiffeti kullandım mı yohsa niyyet ėtdiḡim nesneleri cisme göre mi niyyet ėderim tâ kim evet evet ve yok yok yanımda bir ola 
2CO.1.18*pes Allâh hakkı içỉn size olan sözümüz evet hem yok deḡil idi 
2CO.1.19*zîrâ şul İbn-Ullâh Hazret-i ʿİsâ el-Mesîh ki bizden yaʿnî benden Silvano ve Timoteʾodan araŋızda tebşîr olundu idi • evet hem yok deḡil idi illâ ȯnuŋ ile evet idi 
2CO.1.20*çün Allâh Teʿâlânıŋ cemîʿ vaʿdeleri bizim vâsıtalıḡımız ile ȯnuŋ ile evet ve ȯnuŋ ile âmîn Allâh Teʿâlânıŋ mecdi içỉn idiler 
2CO.1.21*pes bizi siziŋle bile Mesîhde vâsık ėden ve bizi mesîh eyleyen Allâh Teʿâlâdır 
2CO.1.22*ol ki bizi kendỉ mahtûm ėtdi ve kalblerimize Rûhuŋ payını vėrdi 
2CO.1.23*pes ben cânım üzere Allâh Teʿâlâyı şâhid tutarım ki size işfâkan Korintoya gelmedim 
2CO.1.24*îmânıŋıza tasallut ėtmeḡe deḡil illâ süruruŋuz içỉn muʿâvin olunmağa zîrâ îmânda mukîmsiŋiz ∞ 
2CO.2.1*Pes bunủ kendỉ yanımda niyyet eyledim ki size tekrâr hüzn ile gelmeyem 
2CO.2.2*zîrâ ben sizi mahzûn eylesem beni kim mesrûr ėde meḡer ol kimse ki benden mahzûn olmuş ola 
2CO.2.3*ve bunủ size ȯnuŋ içỉn yazdım ki geldiḡim zamân şul baŋa onlardan sürur lâyık olan kişilerden mahzûnluğu olmaya cümlemize iʿtimâd ėdip ki benim sürurum siziŋ cümleŋiziŋ sürurudur 
2CO.2.4*zîrâ ʿazîm musîbetden dıyk ü'l-kalbden size çok göz yaşlarıyla yazdım ȯnuŋ içỉn deḡil ki mahzûn olasız illâ ȯnuŋ içỉn ki benim size meveddet-i efzûnumu bilesiz 
2CO.2.5*ve eḡer bir kimse ġam getirdi ise beni ġam-gîn ėtmedi belki bir-cüzʾ ile ȯŋa sıklet vėrmeyem derim zîrâ sizi cümle kasâvetli eyledi 
2CO.2.6*böyle kimseye ol ȯŋa çok kimselerden olmuş zecri iktifâ eyler 
2CO.2.7*ki ber-ʿakis size elyakdır ki ȯŋa bağışlayasız ve ȯŋa tesellî vėresiz tâ ki bu hâlde olan kimesne çok ġamdan helâk olmaya 
2CO.2.8*ȯnuŋ içỉn size yalvarırım ki ȯŋa meveddeti sâbit eyleyesiz 
2CO.2.9*zîrâ bu sebebden size yazdım ki her şeyʾe mutîʿ misiŋiz diyẻ imtihânıŋızı bilem 
2CO.2.10*ve kime ki bir nesne bağışlarsaŋız ben dahi bağışlarım zîrâ ben dahi bir nesne bağışladım ise kime bağışladım ise hâtırıŋız içỉn Hazret-i Mesîhiŋ huzûrunda bağışladım 
2CO.2.11*(10b) tâ kim Şeytân bize müstevlî olmaya (11) zîrâ biz ȯnuŋ ġarazlarını bilmez deḡiliz 
2CO.2.12*ve ben Hazret-i Mesîhi tebşîr ėtmek içỉn Tıroʾâya geldiḡim zamân hem baŋa Rabbiŋ lütfu ile kapᵼ açılınca karındaşım Titoyu bulmadığım içỉn rûhumda âslâ râhat yoğidi 
2CO.2.13*illâ onlar ile esenleşip Makedoniyyaya gitdim 
2CO.2.14*pes Allâh Teʿâlâya şükr olsun ki bizi dâʾimâ Hazret-i Mesîh ile muzaffer ėder ve bizden kendỉ maʿrifetiniŋ râyihasını her yerde zâhir eyler 
2CO.2.15*zîrâ biz Allâh Teʿâlâya Mesîhiŋ halâs ve helâk olur kişileri arasında hoşbûylarıyız 
2CO.2.16*gerçi bunlara ölüm içỉn ölüm râyihâsıyız ammâ onlara dirilik içỉn dirilik râyihasıyız lâkin bunlara müstaʿidd kimdir 
2CO.2.17*zîrâ biz niçe kimseler gibi Kelâm-Ullâhı matarbâzlık ile satmazız illâ hulûsiyyet yüzünden ve Allâh tarafından Allâh Teʿâlânıŋ huzûrunda Mesîhiŋ husûsunu tekellüm ėderiz ∞ 
2CO.3.1*Kendỉmize tekrâr istihsân ėtmeḡe başlar mıyız yohsa bizim ġayrılar gibi size hitâben ya tarafıŋızdan ġayrıya hitâben şefâʿat nâmeye ihtiyâcımız mı var 
2CO.3.2*siz kalbimizde yazılmış aŋlanmış ve cümle âdamlardan okunmuş mektûbumuzsuŋuz 
2CO.3.3*çün zâhirdir ki bizden irsâl olunan ve mürekkeb ile deḡil illâ Hayy Allâhıŋ Rûhu ile ve taş levhlerinde deḡil illâ kalbiŋ et levhlerinde yazılan Mesîhiŋ mektûbusuŋuz 
2CO.3.4*pes Hazret-i Mesîh ile Allâhıŋ katında bu iʿtikâdımız var 
2CO.3.5*ȯnuŋ içỉn deḡil ki kendỉmızden bir şeyʾi fikr ėtmeḡe güyâ ki kendỉmizden istiʿdâdımız ola belki istiʿdâdımız Allâh Teʿâlâdandır 
2CO.3.6*ol ki bizi ʿahd-i cedîdiŋ kâbiliyetli huddâmı olmağa istiʿdâd vėrdi kitâbıŋ deḡil illâ rûhuŋ zîrâ kitâb katl ėder ammâ rûh ihyâ eyler 
2CO.3.7*çün kitâbda mastûr ve taşlarda menkûş ölümüŋ hizmeti ʿazîz idi şöyle ki benî İsrâʾîl Mûsânıŋ yüzüne pekce bakmağa kâdir deḡiller idi ol yüzünüŋ celâli içỉn ki zâʾil olacak idi 
2CO.3.8*ya Rûh-Ullâhıŋ hizmeti nice dahi ziyâde ʿazîz olmaya 
2CO.3.9*ki eḡer dînünetiŋ hizmeti ʿazîz idiyse ʿadâletiŋ hizmeti dahi çok ziyâde ʿizzetde olacakdır 
2CO.3.10*zîrâ muʿazzez olan nesne bu yüzden yaʿnî ol efdal ʿizzet muʿazzez olmadı 
2CO.3.11*çün ibtâl olacak nesne bir zamân ʿizzetde oldu bâkî kalacak nesne dahi çok artᵼk muʿazzez olur 
2CO.3.12*pes bu ümîdimiz var iken tekellümde ʿazîm cerâʾiyyeti kullanırız 
2CO.3.13*ve Mûsâ gibi ėtmeziz ki yüzüne bir poşî kor idi tâ kim benî İsrâʾîl şul ibtâl olunacağıŋ âhirine göz dikmeyeler 
2CO.3.14*ammâ onlarıŋ ʿakılları berkindi zîrâ ʿahd-i ʿatîkiŋ kırâʾatinde ol poşî tâ bugüne dek münkeşif olmayıp durur ol ki Mesîhde ibtâl olunmuşdur 
2CO.3.15*belki tâ bugüne dek Mûsâ okunduğu zamân kalbleri üzerine poşî konulmuşdur 
2CO.3.16*ammâ İsrâʾîl Rabbe rücuʿ ėtdiḡi zamân ol poşî münkeşif ola 
2CO.3.17*ve ol rûh Rabb Teʿâlâdır ve Rabbiŋ rûhu olduğu yerde hürriyyet var 
2CO.3.18*biz dahi hepimiz açık yüz ile bir âyînede gibi Rabb Teʿâlânıŋ ʿizzetine nazar ėdip yine ol sûrete ʿizzetden ʿizzete güyâ ki Rabbiŋ rûhundan mübeddel oluruz ∞ 
2CO.4.1*Pes bu hizmetimiz var iken bize ihsân olunan rahmete göre yorulmazız 
2CO.4.2*belki hayvâtıŋ hufyâtını kaldırıp mekr ile gezmeziz ve Kelâm-Ullâhı tezvîr ėtmeziz illâ Allâh Teʿâlânıŋ huzûrunda hakkıŋ izhârı içỉn âdamlarıŋ her zamîriniŋ yanında kendỉlermize tahsîn ėderiz 
2CO.4.3*ve eḡer bizim tebşîrimiz mestûr ise hâliklere mestûrdur 
2CO.4.4*ki onlarıŋ yaʿnî îmânsızlarıŋ ʿakıllarını bu ʿâlemiŋ allâhı aʿmâ eyledi tâ kim Allâh Teʿâlânıŋ sûreti olan Hazret-i Mesîhiŋ ʿizzetî İncîliniŋ nûru onları tenvîr eylemeye 
2CO.4.5*zîrâ biz kendỉmizi tebşîr ėtmeziz illâ Rabb Hazret-i ʿİsâyı tebşîr ėderiz hem biz ʿİsâ içỉn huddâmıŋızız 
2CO.4.6*zîrâ nûra zulümâtdan ziyâ eylesin diyen Allâh kalblerimizde ziyâlandı Hazret-i ʿİsâ el-Mesîhiŋ yüzünde Allâhıŋ ʿizzet-i maʿrifetiniŋ nûrunu vėrmek içỉn 
2CO.4.7*pes toprak kablarında bu hazînemiz var tâ kim bu kuvvetiŋ fazîleti Allâhdan ola bizden olmaya 
2CO.4.8*çün biz her vechile musîbetliyiz lâkin müzayyak deḡiliz • tereddüddeyiz ammâ ġâşş deḡiliz 
2CO.4.9*matrûduz lâkin metrûk deḡiliz • menkûbuz lâkin mühlik deḡiliz 
2CO.4.10*dâʾimâ cesedimizde Rabb ʿİsânıŋ temyîti taşırız tâ kim Hazret-i ʿİsânıŋ hayvâtı cesedimizde zâhir ola 
2CO.4.11*zîrâ biz ki hayvâtdayız dâʾimâ ʿİsâ içỉn ölüme teslîmiz tâ kim ʿİsânıŋ hayvâtı ölümlü cesedimizde zâhir ola 
2CO.4.12*şöyle ki ölüm bizde ammâ hayvât sizde ʿamel ėder 
2CO.4.13*pes bizde ol îmânıŋ rûhu vardır nice ki yazıldı ise ben inandım ȯnuŋ içỉn söylerim • biz dahi inanırız ȯnuŋ içỉn söyleriz 
2CO.4.14*çün biliriz ki Rabb ʿİsâyı ihyâ ėden bizi dahi ʿİsâ içỉn ihyâ ėdecek hem bizi siziŋle ihzâr eyleyecekdir 
2CO.4.15*zîrâ bu cümle nesneler siziŋ içỉndir tâ kim niçeleriŋ şükrü içỉn ʿinâyet mezîd olup Allâh Teʿâlânıŋ mecdi içỉn izdiyâd üzere ola 
2CO.4.16*ȯnuŋ içỉn biz yorulmazız ammâ tut ki zâhir âdamımız bozulur yine de bâtın gün-be-gün yeŋilenir 
2CO.4.17*zîrâ bizim hafîf musîbetimiz ki ancak bir ân içỉndir bize hadden ziyâde efdal ʿizzetiŋ ebedî veznini düzer 
2CO.4.18*çün biz görünen nesnelere bakmazız illâ görünmeyen nesnelere bakarız zîrâ görünenler ancak bir zamân içỉndir ammâ görünmeyenler ebedîdirler ∞ 
2CO.5.1*Çün biz biliriz ki bu serâ-perdeniŋ beyt-i arziyyemiz bozulunca Allâh Teʿâlâdan gökde bir ebedî binâmız var ki el ʿamelsizin yapılmış bir beytdir 
2CO.5.2*zîrâ bunuŋ içinde dahi âh ėdip ziyâdesi ile semâvî olan meskenimiz ile mütelebbes olmağı taleb ėderiz 
2CO.5.3*çün eḡer ʿuryân olmayıp gíyinmiş bulunur isek 
2CO.5.4*zîrâ biz dahi ki bu serâ-perdedeyiz yük altında âh ėderiz • ȯnuŋ içỉn soyunmuş olmağı taleb ėtmeziz illâ gíyinmiş olmağı taleb ėderiz tâ kim ölümlü nesne hayvâtdan tebâh ola 
2CO.5.5*pes bizi bunuŋ içỉn yaradan Allâhdır ol ki bize Rûhuŋ payını da vėrmişdir 
2CO.5.6*ve iʿtikâdımız dâʾimdir hem biliriz ki biz cesedde mevcûd iken Rabbden ġâʾib olup seyâhatdayız 
2CO.5.7*zîrâ îmân ile gezeriz ʿayân ile gezmeziz 
2CO.5.8*pes iʿtimâdımız var ve cesedden ayrılmak hem Rabbiŋ yanına vâsıl olmak bize dahi makbûldür 
2CO.5.9*ȯnuŋ içỉn dahi cesedde mevcût hem ġâʾib olup saʿy ėderiz ki ȯŋa makbûl olavız 
2CO.5.10*zîrâ biz cümlemiz Mesîhiŋ dîvânında ihzâr olunmak gereḡiz tâ kim herkes cesedde her ėtdiḡi şeyʾiŋ cezâsını ala ʿameline göre ister hayr ister şerr 
2CO.5.11*pes Rabbiŋ tahvîfini bilip âdamları îmâna çekeriz ve Allâha zâhiriz hem umarım ki siziŋ zamîrleriŋize de zâhiriz 
2CO.5.12*zîrâ biz tekrâr yanıŋızda kendỉlerimizi tahsîn ėtmeziz illâ size sebeb vėririz ki bizden tefahhur eyleyesiz tâ kim şul kimselere karşᵼ ki yüzde tefahhur ėderler ve kalbde tefahhur ėtmezler fahriŋiz ola 
2CO.5.13*zîrâ eḡer lâyaʿkıl isek Allâha lâyaʿkılız ve sâhib-i ʿakl isek size sâhib-i ʿaklız 
2CO.5.14*Çün Mesîhiŋ muhabbeti bize ıztırâr vėrir (15) bunủ hüccet ėtmeḡe ki çün bir kimse cümle içỉn öldü ol cümleler hep öldüler 
2CO.5.15*ve o cümle içỉn öldü ki bu ecldendir ki yaşayanlar artᵼk bundan soŋra kendỉlerine yaşamayalar illâ ol kimseye ki onlar içỉn öldü ve ihyâ eyledi 
2CO.5.16*şöyle ki bundan soŋra biz kimseyi beşeriyyet hasebince bilmeziz ve eḡerçi Mesîhi beşeriyyet hasebince bildik ise hâlâ artᵼk ȯnủ bilmeziz 
2CO.5.17*pes bir kimse Mesîhde ise yeŋi mahlûkdur • eski şeyler geçdiler işte cümle şeyler yeŋi oldu 
2CO.5.18*pes hep Allâhdandır ki bizi Hazret-i ʿİsâ el-Mesîh içỉn kendỉye mütesâmah eyledi hem tesâmuhüŋ hizmetini bize vėrmişdir 
2CO.5.19*yaʿnî Allâh Teʿâlâ Mesîh içỉn dünyâyı kendỉye mütesâmih eyleyip onlara hatâlarını saymadı ve tesâmuhüŋ kelâmını bizde kodu 
2CO.5.20*pes biz Mesîh içỉn resûlluk ėderiz ve Allâh Teʿâlâ bizi vâsıta ėdip size tenbîh ėtdiḡi gibi biz dahi Mesîh içỉn size yalvarırız ki Allâh Teʿâlâya mütesâmih olasız 
2CO.5.21*(20) zîrâ günâhı bilmeyene bizim içỉn günâhı havâle eyledi ki biz ȯnuŋ ile Allâhıŋ birri olavız ∞ 
2CO.6.1*Pes biz ȯnuŋ ʿamelinde muʿâvenet ėdip size dahi nasîhat ėderiz ki ʿinâyet-ullâhı bâtılan kabûl ėtmiş olmayasız 
2CO.6.2*zîrâ Allâh Teʿâlâ der ki Ben seni makbûl vakitde isticâb eyledim ve halâs gününde saŋa yârdım ėtdim işte hâlâ makbûl vaktidir (3) işte hâlâ halâs günüdür 
2CO.6.3*hîç bir nesnede ʿasret sebebini vėrmeyesiz tâ kim hizmet ʿayıblı olmaya 
2CO.6.4*kendỉlerimize Allâhıŋ huddâmı gibi her şeyde istihsân ėderiz kesret-i tahammülde musîbetlerde hâcetde müzâyakada 
2CO.6.5*darblarda zindânlarda ıztırâblarda zahmetlerde uyuhusuzluklarda oruçlarda 
2CO.6.6*tahâretde maʿrifetde sabırda keremde Rûhü'l-Kudüsde ve dâd-ı bî-nifâkda 
2CO.6.7*hak kelâmda Allâhıŋ kuvvetinde ʿadâletiŋ sağa ve sola silâhıyla 
2CO.6.8*ʿizzet ve ʿayb ile hicv ü medh ile (9) müziller gibi ammâ sâdıklar 
2CO.6.9*nâ-maʿlûmlar gibi ammâ maʿlûmlar ölenler gibi ammâ işte hayvâtdayız muʿâkab olmuşlar gibi ammâ ki katl olunmazız 
2CO.6.10*mahzûnlar gibi ammâ dâʾimâ mesrûrlar fakîrler gibi ammâ niçeleri ġanî ėden bir şeyʾimiz yok iken ammâ her şeyʾe mâlik 
2CO.6.11*ağzımız size açılmışdır ėy Korintîliler ve kalbimiz mütevessiʿdir 
2CO.6.12*siz bizde müzayyak deḡilsiŋiz lakin bağırlarıŋızda müzayyaksıŋız 
2CO.6.13*pes ʿivaz-ı müsâvî içỉn oğullara gibi söylerim siz dahi kendỉleriŋizi tevsîʿ eyleyiŋ 
2CO.6.14*îmânsızlar ile bir boyunduruğa girmeŋ zîrâ birriŋ ism ile ne şirketi ve nûruŋ zulmet ile ne hultası var 
2CO.6.15*ve Mesîhiŋ beliʿal ile ne münâsebeti ya îmânlınıŋ îmânsız ile ne nasîbi var 
2CO.6.16*ve heykel-ullâhıŋ pûtlar ile ne muvâfakati var zîrâ siz Hayy Allâhıŋ heykelisiŋiz Allâh Teʿâlânıŋ dėdiḡi gibi aralarında sâkin olayım ve gezeyim de onlara Allâh olayım onlar dahi baŋa kavim olalar 
2CO.6.17*pes onlarıŋ aralığından çıkıŋ ve ayrılıŋ dėdi Rabb Teʿâlâ hem bir nâpâk şeyʾe yapışmaŋ da sizi kabûl ėdeyim 
2CO.6.18*ve size baba yerine olayım siz dahi baŋa oğullar ve kızlar yerine olursuŋuz dėdi Her Şeyʾe Kâdir Rabb Teʿâlâ ∞ 
2CO.7.1*Pes çünki bu vaʿdelerimiz var iken ėy sevgỉlilerim kendỉmizi her cesediŋ ve rûhuŋ necâsetinden tathîr ėdip takdîsimizi mahâfet-ullâh ile tetmîm ėdelim 
2CO.7.2*bizi kabûl eyleyiŋ biz kimseye ġadr ėtmedik kimseye fesâd ėtmedik kimseden istifâde ėtmedik 
2CO.7.3*ben bunủ tefnîdiŋiz içỉn dėmem zîrâ mukaddemâ size dėdim ki siz bile ölmek hem bile dirilmek içỉn hâtırımızdasıŋız 
2CO.7.4*yanıŋızda söylemek içỉn ʿazîm cerâʾetim var • benim siziŋ içỉn çok tefahhurüm var • tesellîden doluyum • cümle musîbetimizde sürurum mezîddir 
2CO.7.5*zîrâ biz Makedoniyyaya geldiḡimiz zamân bedenimiz bir râhat bulmadı illâ her vechile musîbet çekdik taşrada cenkler içerỉden korkular 
2CO.7.6*lâkin musîbetliye tesellî vėren Allâh bizi Titonuŋ gelişi ile tesellî eyledi 
2CO.7.7*ve yalıŋız gelişinden deḡil belki şul tesellîden dahi ki ȯnuŋla sizden mütesellî oldu vaktâki bizim içỉn olan iştiyâkıŋızı ve ağlayışıŋızı hem ġayretiŋizi nakl eyledi şöyle ki sürurum müştedd oldu 
2CO.7.8*zîrâ eḡerçi sizi ol risâle ile kasâvetli ėtdim ise evvelden peşîmân oldum ise de şimdi peşîmân deḡilim zîrâ görürüm ki ol risâle sizi biraz zamân kasâvetli eyledi 
2CO.7.9*hâlâ sevinirim kasâvetli olduğuŋuz içỉn deḡil illâ tevbe içỉn kasâvetli olduğuŋuz eclden çün Allâh Teʿâlânıŋ yoluna kasâvetli olduŋuz şöyle ki bizden size hîç bir zarar dokunmadı 
2CO.7.10*zîrâ Allâh yoluna olan kasâvet şul halâs içỉn tevbeyi getirir ki âdam ȯnuŋ içỉn peşîmân olmaz ammâ dünyânıŋ kasâveti ölüm getirir 
2CO.7.11*zîrâ işte Allâh yoluna kasâvetli olduğuŋuz nesne sizde ne ictihâd hâsıl ėtdi belki iʿtizârı belki ġasbı belki havfı belki iştiyâkı belki ġayreti belki intikâmı da her vechile gösterdiŋiz ki bu işde pâksiŋiz 
2CO.7.12*pes eḡerçi size yazdım ise ȯnủ ne zulm içỉn {ne} mazlûm içỉn yazdım illâ ȯnuŋ içỉn ki yanıŋızda Allâh Teʿâlânıŋ huzûrunda siziŋ yoluŋuza olan cehdimiz zâhir ola 
2CO.7.13*ol sebebden mütesellî olduk ve siziŋ tesliyetimizden mâʿadâ Titonuŋ ferahı içỉn ziyâdesi ile ferahnâk olduk çün ȯnuŋ rûhu siziŋ cümleŋizden râhat buldu 
2CO.7.14*ve ȯnuŋ yanında bir nesnede siziŋ içỉn tefahhur ėtdim ise hicâb çekmedim illâ nice ki size her şeyi hakîkât üzere söyledik ise Titonuŋ yanında dahi ėtdiḡimiz tefahhur böyle gerçek bulundu 
2CO.7.15*hem o dahi sizi derûnundan ziyâde sever ve cümleŋiziŋ itâʿatini ve ȯnủ havf ü raʿş ile kabûl ėtdiḡiŋizi aŋar 
2CO.7.16*pes size her şeyde iʿtimâdım olduğu içỉn mesrûrum ∞ 
2CO.8.1*Ve ėy karındaşlar siziŋ içỉn Makedoniyya kelîselerine vėrilen ʿinâyet-ullâhı iʿlâm ėderiz 
2CO.8.2*musîbetiŋ çok imtihânında sürurlarınıŋ ziyâdeliḡini ve onlarıŋ fakr-i şedîdleri inbisâtınıŋ ġınâsı efzûn olduğunu 
2CO.8.3*zîrâ ben şehâdet ėderim ki kudretlerine göre belki kudretlerinden ziyâde irâdetli idiler 
2CO.8.4*ve bize ʿazîm niyâz ile yalvardılar ki ihsânı ve kadîsler içỉn olan hizmetiŋ iştirâkini kabûl ėdeviz 
2CO.8.5*ve umduğumuz gibi ėtmediler belki kendỉlerini ibtidâ Rabb-i Teʿâlâya ȯndan Allâhıŋ murâdı ile bize de teslîm eylediler 
2CO.8.6*bu sebebden Titoya nasîhat ėtdik ki evvelden başladığı gibi yanıŋızda bu ihsânı tetmîm eyleye 
2CO.8.7*nihâyet nice ki her şeyde îmânda ve kelâmda ve maʿrifetde ve her ictihâdda hem bize olan meveddetiŋizde izdiyâd üzere iseŋiz bu ihsânda dahi izdiyâd üzere olasız 
2CO.8.8*ben bunủ emir içỉn dėmem illâ ġayrılarıŋ cehdi içỉn meveddetiŋiziŋ hulûsiyyetini tecribe ėderim 
2CO.8.9*çün siz Rabbimiz Hazret-i ʿİsâ el-Mesîhiŋ ʿinâyetini bilirsiŋiz ki o ġanî iken siziŋ içỉn kendỉyi fakîr eyledi tâ kim siz ȯnuŋ fakîrliği ile ġanî olasiz 
2CO.8.10*ve bu husûsda size nasîhat vėririm zîrâ bu size nâfiʿdir ki bıldır yalıŋız fiʿle deḡil murâda başladığıŋızda 
2CO.8.11*pes hâlâ ol fiʿli itmâm eyleyiŋ tâ kim murâdıŋ şevki olduğu gibi varlığıŋızdan fiʿliŋ de itmâmı ola 
2CO.8.12*zîrâ kalbiŋ şevki mukaddem gelirse baʿzısı varlığı içỉn makbûldür yokluğu içỉn deḡil 
2CO.8.13*bunuŋ içỉn ȯndan ötürű {deḡil} ki ġayrılara vüsʿatda olalar ve siz müzâyakada olasız illâ hâl berâber olmak içỉn siziŋ ziyâde olan nesneleriŋizi bu zamânda onlarıŋ eksikliḡine yetişdireler 
2CO.8.14*tâ kim onlarıŋ ziyâde olan şeyleri dahi siziŋ eksikliḡiŋize yetişdirilip berâberlik ola 
2CO.8.15*nice ki yazıldı ise çok devşirene artmadı ve az devşirene eksilmedi 
2CO.8.16*pes Allâh Teʿâlâya şükr olsun ki siziŋ içỉn hemân bu ictihâdı ʿaynıyla Titonuŋ kalbine vėrdi 
2CO.8.17*zîrâ o nasîhati kabûl eyledi ve dahi ki ziyâde ictihâd üzere olup size varmak içỉn cân ve dilden yola çıkdı 
2CO.8.18*ve ol cümle kelîselere İncîl ile memdûh olan karındaşı ȯnuŋ ile bile gönderdik 
2CO.8.19*yalıŋız bu deḡil belki de kelîselerden himmet-i ʿâmme ile ihtiyâr olunmuşdur şul yolda yoldaşımız olmak içỉn ki kendỉ Rabbiniŋ ʿizzetine bizden hizmetlenmiş cehd ile ėdeceḡiz hem kalbiŋiziŋ şevkine tahsîn ėtmek içỉn 
2CO.8.20*bundan ihtirâz ėdip ki bizi bu hizmet ėtdiḡimiz izdiyâdda kimse ʿayblamaya 
2CO.8.21*çün takayyüdümüz hasenâtadır yalıŋız Rabbiŋ huzûrunda deḡil ammâ âdamlarıŋ huzûrunda da 
2CO.8.22*pes onlar ile şul karındaşımızı gönderdik ki ȯnủ niçe kerre çok nesnelerde tecribe ile ictihâdlı bulduk ve hâlâ size olan iʿtimâdı içỉn dahi ziyâde ictihâdlı bulduk 
2CO.8.23*Titoyu derseŋiz o yoldaşım ve yanıŋızda muʿâvindir ve karındaşları derseŋiz onlar kelîseleriŋ resûlleri Mesîhiŋ ʿizzetidir 
2CO.8.24*pes onlara ve cemâʿatleriŋ huzûrunda meveddetiŋiziŋ ve sizden tefahhur ėtdiḡimiz nesneleriŋ beyânını izhâr eyleyiŋ ∞ 
2CO.9.1*Zîrâ kadîsler içỉn olan hizmetiŋ husûsunda size yazmak baŋa zevâʾid gelir 
2CO.9.2*çün ben kalbiŋiziŋ şevkini bilirim ol eclden Makedonîleriŋ yanında siziŋle fahrilenip derim ki Ahaʾiyye bıldırdan berỉ hâzırdır ve sizden doğan ġayret niçeleri tahrîs eyledi 
2CO.9.3*pes ben karındaşları gönderdim ki siziŋle olan fahrimiz bu husûsda boşa çıkmaya tâ kim dėdiḡim gibi hâzır olasız 
2CO.9.4*ki bir vechile Makedonîler benim ile gelip sizi hâzır deḡil iken bulurlarsa biz dėmeyem ki siz bu fahrimiziŋ sâbit iʿtikâdı ile utandırılmazız 
2CO.9.5*pes karındaşlara nasîhat ėtmeḡe lâzım idiḡini gördüm ki evvel size varalar ve evvel iʿlâm olunan ihsânları ibtidâ tetmîm eyleyeler tâ ki o celb olmuş nesne gibi deḡil illâ ihsân gibi hâzır ola 
2CO.9.6*hem bunủ dėrim ki kıllet ile eken kıllet ile biçer ve cûd ile eken cûd ile biçer 
2CO.9.7*herkes kalbinde niyyet ėtdiḡi gibi eylesin • göŋülsüz ve bi'z-zarrûrî ėtmesin zîrâ Allâh Teʿâlâ şen vėriciyi sever 
2CO.9.8*ve Allâh Teʿâlâ size her niʿmeti ziyâde ėtmeḡe kâdirdir tâ kim dâʾimâ her şeyde kifâfıŋız olup her sâlih ʿamelde izdiyâd üzere olasız 
2CO.9.9*nice ki yazıldı ise o saçdı o fukarâya bahş eyledi • ȯnuŋ birri ebeden kalır 
2CO.9.10*pes ekinciye tohmu ve yeyecek etmeḡi kayıran Allâh size dahi kayırıp tohmuŋuzu ziyâde eylesin hem birriŋiziŋ mahsûlâtını artᵼk eylesin 
2CO.9.11*çün siz her vechile her inbisâta ġanî olduŋuz ki sebebimiz Allâh Teʿâlâya şükr ėtdirir 
2CO.9.12*zîrâ mansıbıŋ hizmeti yalıŋız kadîsleriŋ hâcetlerini bitirmez belki Allâha çok şükürler olduğu içỉn mezîd ola 
2CO.9.13*ve bu hizmetiŋ istihsânı ile Allâh Teʿâlâya hamd ü senâ ėderler ki Hazret-i Mesîhiŋ İncîliniŋ iʿtirâfına inkıyâd ėdersiŋiz hem onları ve cümleleri inbisât ile müşterek ėdersiŋiz 
2CO.9.14*ȯnlar dahi sizde olan efdal ʿinâyet-ullâhıŋ eclinden sizi ziyâdesiyle sevip siziŋ içỉn duʿâ ėderler 
2CO.9.15*pes Allâh Teʿâlâya takrîr olunmaz hibesi içỉn şükürler olsun ∞ 
2CO.10.1*Ve ben Pavlo size Hazret-i Mesîhiŋ leyni ve hilmi içỉn nasîhat ėderim ben derim ki araŋızda hâzır iken alçak göŋüllüyüm ammâ ġâʾib iken siziŋle cerîyim 
2CO.10.2*ve yalvarırım ki hâzır iken baŋa cesâret ėtmek lâzım gelmeye ol iʿtimâd ile ki ȯnuŋla cesûr zann olunurum (3) şul baʿzılar üzerine ki bizi cisim mûcibince süluk ėderiz zann ėderler 
2CO.10.3*zîrâ cismiyle süluk ėdersek de cisme göre cenk ėtmeziz 
2CO.10.4*çün cengimiziŋ silâhı cismânî deḡil illâ Allâhıŋ kuvveti ile hisârları hedm ėtmek içỉndir 
2CO.10.5*müşâvereleri ve maʿrifet-ullâh üzerine yücelenen her rifʿati bozup ve her fikri Mesîhe itâʿat ėtsin diyẻ esîrliḡe çekip 
2CO.10.6*ve itâʿatiŋiz tamâm oldukdan soŋra her itâʿatsizlik içỉn intikâm edevâtını hâzır tutarız 
2CO.10.7*zâhire mi nazar ėdersiŋiz • eḡer bir kimse kendỉye dayanıp Mesîhîyim dėrse bunủ dahi kendỉ yanında fikr eylesin ki o Mesîhî idiḡi gibi biz dahi Mesîhîyiz 
2CO.10.8*zîrâ eḡerçi ben Rabb-i Teʿâlâ bize hedmiŋiz içỉn deḡil illâ bünyânıŋız içỉn vėrdiḡi hükmümüz ile biraz tefahhur ėtsem hicâb çekmezdim 
2CO.10.9*ammâ sizi risâleler ile korkudur gibi görünmeyem 
2CO.10.10*zîrâ baʿzı der ki gerçi risâleler vakûr ve kavîdir ammâ bedeniŋ huzûru zaʿyıf ve kelimeʾ-i hakîrdir 
2CO.10.11*şul kimse bunủ zann eylesin ki ġâʾib iken kelâm ve risâleler ile ne şekil isek hâzır iken dahi fiʿl ile ol şekiliz 
2CO.10.12*zîrâ biz kendỉlermizi şul baʿzılara ki kendỉlerini tahsîn ėderler zamm ve ittisâl ėtmeḡe ictirâ ėtmeziz ki kendỉlerini kendỉleri ile ölçdüḡü gibi ve kendỉlerini kendỉlerine teşâbih ėtdiḡi gibi bilmezler 
2CO.10.13*ammâ kudretimizden olmayan nesneler ile tefahhur ėtmeziz illâ Allâh Teʿâlânıŋ bize tevzîʿ ėtdiḡi kadar kıyâsıŋ endâmına göre size dahi vâsıl olduğumuzdan tefahhur ėderiz 
2CO.10.14*zîrâ biz lâyık olduğundan ziyâde tetavvül ėtmeziz güyâ ki size vâsıl olmamış idik çün size dahi Hazret-i Mesîhiŋ İncîli ile vâsıl olduk 
2CO.10.15*kadrimizden olmayan nesneler ile yaʿnî ġayrılarıŋ zahmetleri ile tefahhur ėtmeyip illâ ümîdvâr olup ki îmânıŋız ziyâde oldukca yanıŋızda kıyâsımıza göre ziyâdesi ile muʿazzez oluruz 
2CO.10.16*ve ȯnuŋla ki sizden ötede olan yerlerde tebşîr ėdeceḡiz ġayrılarıŋ kıyâsından hâzır nesneler ile tefahhur ėtmeyeceḡiz 
2CO.10.17*pes tefahhur ėden Rabb ile tefahhur eylesin 
2CO.10.18*zîrâ kendỉ kendỉye tahsîn ėden muhassen olamaz illâ ol kimse ki Rabb Teʿâlâ ȯŋa tahsîn eyleye ∞ 
2CO.11.1*Kēşki biraz benim şeydâlığıma tahammül ėdeydiŋiz belki kendỉme de tahammül eyleyiŋ 
2CO.11.2*zîrâ Allâhıŋ ġayreti ile siziŋ içỉn gayretliyim çün sizi bir ere ihtidâb eyledim ki Mesîhe bir pâkîze kız ihzâr eyleyem 
2CO.11.3*nihâyet korkarım ki yılan Havvâ Anayı azdırdığı gibi siziŋ efkârıŋız dahi fâsid olup Mesîh içỉn vâcib olan dil sâdeliḡinden azaya 
2CO.11.4*zîrâ eḡer ol gelen kimesne bizim tebşîr ėtdiḡimizden ġayrı ʿİsâyı tebşîr ėderse ya siziŋ ahz ėtdiḡiŋizden ġayrı rûhu ya kabûl ėtdiḡiŋizden ġayrı İncîli ahz ėderseŋiz ȯŋa tahammül ėtseŋiz íyỉ varırsıŋız 
2CO.11.5*zîrâ ben zann ėderim ki ʿazîm resûllerden eksik deḡil idim 
2CO.11.6*ki eḡerçi kelâmda ümmî isem ʿilimde deḡilim belki külliyyet ile her şeyde yanıŋızda zâhir olduk 
2CO.11.7*şul nesnede günâh ėtdim mi ki kendỉmi alçakladım tâ kim siz rifʿatli olasız ya bu nesnede ki Allâh Teʿâlânıŋ İncîlini size müften tebşîr eyledim 
2CO.11.8*ben size hizmet ėtmek içỉn ġayrı kelîseleri vazîfeler alıp soydum (9) ve dahi yanıŋızda iken ve hâcetim olup kimseye sıklet ėtmedim 
2CO.11.9*zîrâ Makedoniyyadan gelen karındaşlar benim kusûrumu tetmîm ėtdiler ve her şeyde size yük olmayıp kendỉmi sakındım ve dahi de sakınayım 
2CO.11.10*Mesîhiŋ hakkı bendedir ki bu fahr bende Ahaʾiyye vilâyetinde mesdûd olmaz 
2CO.11.11*niçỉn • sizi sevmediḡim içỉn mi Allâh bilir 
2CO.11.12*belki hâlâ ne ėtdim ise dahi ėdeyim fursat arayanlara fursatı katʿ ėtmek içỉn tâ kim ol fahrilendiḡi nesnede bizcileyin bulunalar 
2CO.11.13*zîrâ bunuŋ gibi kâzib resûller hîlebâz ʿâmillerdir Mesîhiŋ resûlleriniŋ şekillerine girirler 
2CO.11.14*ve ʿaceb deḡil zîrâ Şeytân dahi nûr meleḡiniŋ şekline girir 
2CO.11.15*pes çok deḡil ki ȯnuŋ huddâmı da birriŋ huddâmınıŋ şekline girirler ki onlarıŋ ʿâkıbeti ʿamellerine göre olur 
2CO.11.16*tekrâr derim kimesne beni şeydâ zann ėtmesin yohsa beni şeydâ gibi kabûl eyleyiŋ tâ kim biraz dahi tefahhur eyleyem 
2CO.11.17*bu fahriŋ kavî iʿtikâdınıŋ husûsunda ne ki söylersem Rabbe hasbeten söylemem illâ şeydâlıkda iken gibi söylerim 
2CO.11.18*çün niçesi cisim hasebi ile fahrilenirler ben dahi fahrileneyim 
2CO.11.19*zîrâ siz ʿakıllılar olmağla şeydâlara cân ve göŋülden tahammül ėdersiŋiz 
2CO.11.20*çün bir kimse sizi esîr ėtse bir kimse mâlıŋızı yese bir kimse ʿulûfe alsa bir kimse istiʿlâ eylese bir kimse yüzüŋüze ursa tahammül ėdersiŋiz 
2CO.11.21*ben bunủ ʿayb içỉn söylerim kaʾannahu biz zaʿyıflar idik pes her ne şeyde ki bir kimse cesûr ise • şeydâ gibi söyler{im} • ben dahi cesûrum 
2CO.11.22*onlar ʿİbrânîler midir ben dahi onlar İsrâʾîlliler midir ben dahi onlar İbrâhîm neslinden midir ben dahi 
2CO.11.23*onlar Mesîhiŋ huddâmı mıdır ben dahi şeydâ gibi söylerim ziyâde zahmetlerde artᵼk darblarda onlardan ziyâde zindânlarda dahi artᵼk ölümlerde niçe kerre 
2CO.11.24*Yahûdîlerden beş kerre de kırkdan bir eksik darblar yedim 
2CO.11.25*üç kerre deḡenek yedim bir kerre taşlandım üç kerre deŋizde pârelendim bir gün ve bir gėce deŋiz dibinde kaldım 
2CO.11.26*niçe kerre yollar dipdim ırmaklarıŋ muhâtarâtında kesicileriŋ muhâtarâtında kendỉ tâʾifemiŋ muhâtarâtında ümmetleriŋ muhâtarâtında şehirleriŋ muhâtarâtında kafırlarıŋ muhâtarâtında deŋiziŋ muhâtarâtında yalancı karındaşlarıŋ muhâtarâtında 
2CO.11.27*zahmet ve taʿabda niçe kerre uyhusuzlukda açlıkda ve susuzlukda niçe defʿâ oruçlarda sovukda ve çıplaklıkda 
2CO.11.28*taşrada olan nesnelerden mâʿadâ baŋa karşᵼ bütün gün ol çeri kalkar yaʿnî cümle cemâʿatler içỉn ihtimâm 
2CO.11.29*zaʿyıf kimdir ki ben dahi zaʿyıf olmayam • kim ʿasret çeker ki ben dahi yanmayam 
2CO.11.30*eḡer fahrilenmek lâzım gelirse ben zaʿafıma müteʿallik nesnelerden fahrileneyim 
2CO.11.31*ebeden mübârek olan Allâh Teʿâlâ ve Rabbimiz Hazret-i ʿİsânıŋ Babası bilir ki yalan söylemem 
2CO.11.32*Şâmda Ârâtâ nâm şâhıŋ pâşâsı beni tutmak isteyip Şâmlılarıŋ şehrinde dîdebânlar kodu 
2CO.11.33*ammâ ben hisârdan aşağa bir pencereden seped içỉnde indirildim de ȯnuŋ elinden kaçdım ∞ 
2CO.12.1*Baŋa tefahhur ėtmek düşmez zîrâ Rabb Teʿâlânıŋ rüʾyâlarına ve ilhâmlarına varsam gerek 
2CO.12.2*ben Mesîhde bir âdamı on dört yıldan berỉ bilirim ki tâ üçüncü göḡe dek muhtatif oldu • cesedde mi idi ya cesedden taşrada mı idi bilmem Allâh bilir 
2CO.12.3*ve bilirim ki ol âdam cesedde mi yohsa cesedden taşra ben bilmem Allâh bilir 
2CO.12.4*firdevse muhtatef oldu da vasfa gelmez kelimâtı işitdi ki onları bir âdama tekellüm ėtmek câʾiz deḡildir 
2CO.12.5*şul kimse ile fahrileneyim ammâ kendỉm ile fahrilenmeyim meḡer zaʿaflarım ile ola 
2CO.12.6*zîrâ fahrilenmek istemem de şeydâ olamam çün hak söyleyeyim ammâ dursun tâ kim kimse beni gördüḡünden ya benden işitdiḡinden ziyâde zann eyle{me}ye 
2CO.12.7*ve dahi ki kendỉmi ilhâmlarıŋ fazîletiyle hadden ziyâde irtifâʿ eylemeyem cesedime bir nudul sancıldı yaʿnî Şeytânıŋ meleḡi ki baŋa tabancalar çala tâ kim kendỉmi hadden ziyâde irtifâʿ eylemeyem 
2CO.12.8*bu husûsdan Rabb Teʿâlâya üç kerre niyâz eyledim ki benden ayrıla 
2CO.12.9*ammâ o baŋa dėdi ki benim ʿinâyetim saŋa kifâyet ėder zîrâ benim kuvvetim zaʿafda tamâm olur pes cân ve göŋülden zaʿaflarım ile evlâter fahrileneyim tâ kim Mesîhiŋ kuvveti üzerimde sâkin ola 
2CO.12.10*ȯnuŋ içỉn zaʿafdan zulümlerden zarûretlerden ıtrâdlardan ve müzâyakalardan Mesîh içỉn hazz ėderim zîrâ ben zaʿyıf iken kuvvetliyim 
2CO.12.11*ben tefahhur ėderek şeydâ oldum • siz baŋa ıztırâr vėrdiŋiz zîrâ ben sizden tahsîn olunmak gerek idim vaktâkim ben ʿazîm resûllerden hîç eksik deḡil idim eḡerçi bir şey deḡil isem de 
2CO.12.12*tahkîk resûl ʿalâmetleri araŋızda zâhir oldular her tahammülde âyât ve muʿcizâtlarda ve kavî işlerde 
2CO.12.13*zîrâ siz ġayrı cemâʿatlerde ne ile eksik olduŋuz illâ şul şey ile ki size sıklet vėrmedim • bu günâhı baŋa bağışlayıŋ 
2CO.12.14*işte üçüncü kerredir ki size gelmeḡe hâzırım ve size sıklet vėrmeyem zîrâ ben siziŋ nesneleriŋizi aramam illâ sizi çün oğullara vâlideynine hazîne yığmak vâcib deḡildir illâ vâlideynine oğullara vâcibdir 
2CO.12.15*ve ben cân ve göŋülden harc ėdeyim belki cânlarıŋıza bedelen kendỉm de harc olayım • eḡerçi ben sizi ziyâdesi ile seversem de siz beni az seversiŋiz 
2CO.12.16*pes öyle olsun ki ben size sıklet ėtmedim ammâ ben hasîf iken sizi hîle ile tutdum 
2CO.12.17*ben size gönderdiḡim kimesneler ile sizden bir fâʾide ėtdim mi 
2CO.12.18*ben Titoya yalvardım ve ȯnuŋla bu karındaşı gönderdim • Tito sizden bir fâʾide ėtdi mi • biz hemân bir rûh ile ve hemân bir izlerinde süluk ėtmedik mi 
2CO.12.19*tekrâr zann ėdermisiŋiz ki biz size iʿtizârımız içỉn söyleriz • biz Allâh Teʿâlânıŋ huzûrunda Mesîh ile söyleriz ve bu cümle nesneleri ėy sevgỉlilerim irşâdıŋız içỉn 
2CO.12.20*zîrâ korkarım ki ben geldiḡim zamân sizi ne şekil istersem bulmayam ve siz beni istemediḡiŋiz gibi bulasız ve nizâʿlar kıskanclar ġazablar leccler nemîmeler fısıldayışlar istikbârlar ve ġavġâlar olmaya 
2CO.12.21*ve ben tekrâr gelmiş iken Allâh Teʿâlâ beni yanıŋızda zelîl ėtmeye ve onlardan niçelerine ağlamayam ki evvel günâh ėtdiler ve nâpâklikden hem zinâdan ve irtikâb ėtdikleri şehevâtdan rücuʿ ėtmediler ∞ 
2CO.13.1*İşte bu üçüncü kerredir ki ben size gelirim her şey iki ya üç şâhidleriŋ ağzından isbât olunur 
2CO.13.2*pėşîn söyledim ve tekrâr hâzır gibi pėşîn söylerim ve ġâʾib gibi hâlâ ol kimselere yazarım ki evvelden günâh ėtdiler hem ġayrılara de ki eḡer tekrâr gelirsem ʿafv ėtmem 
2CO.13.3*çünki siz bende söyleyen Mesîhiŋ imtihânını ararsıŋız ol ki üzeriŋize zaʿyıf deḡildir illâ sizde kavîdir 
2CO.13.4*ki eḡerçi zaʿafıŋ sebebi ile maslûb oldu ise yine de Allâhıŋ kuvveti ile hayydir ve biz dahi ȯnuŋ içỉn zaʿyıfiz ammâ ȯnuŋla siziŋ yanıŋızda olan kuvvet-ullâh ile hayy olacak'ız 
2CO.13.5*eḡer îmânda iseŋiz kendỉleriŋizi imtihân eyleyiŋ • kendỉleriŋizi tecrübe eyleyiŋ • kendỉleriŋiz duymazmısıŋız ki Hazret-i ʿİsâ el-Mesîh sizdedir eḡer merdûd deḡil iseŋiz 
2CO.13.6*ve umarım ki biz merdûd olmadığımızı duyasıŋız 
2CO.13.7*pes ben Allâhdan dilerim ki kemlik ėtmeyesiz ȯnuŋ içỉn deḡil ki biz muhassen görüneviz illâ ki siz hasenât eyleyesiz ve biz merdûd gibi olavız 
2CO.13.8*zîrâ biz hakka hilâfen bir şeyʾe kâdir deḡiliz illâ hakk içỉn kâdiriz 
2CO.13.9*çün biz zaʿyıf olduğumuz zamân seviniriz ve siz kuvvetlisiŋiz pes bunủ dahi yaʿnî siziŋ kemâliŋizi isteriz 
2CO.13.10*ȯnuŋ içỉn bunủ ġâʾib iken yazarım tâ kim hâzır iken Rabb Teʿâlâ ıslâh içỉn ifsâd içỉn deḡil baŋa vėrdiḡi hüküm üzere serdlik kullanmayam 
2CO.13.11*mâbâkî ėy karındaşlar şen oluŋ kâmil oluŋ mütesellî oluŋ yekdil oluŋ selâmetde oluŋ da meveddetiŋ ve selâmıŋ Allâhı siziŋle ola 
2CO.13.12*birbiriŋize pâk bûse ile selâm vėriŋ 
2CO.13.13*(-) cümle kadîsler size selâm ėderler 
2CO.13.14*(13) Rabb ʿİsâ el-Mesîhiŋ ʿinâyeti ve Allâh Teʿâlânıŋ meveddeti hem Rûh-Ullâhıŋ tevfîki cümleŋiz ile olsun âmîn ∞ (Makedoniyanıŋ Filibe nâm şehrinden Titodan ve Lukadan Korintîlere yazılan risâleʾ-i sâniye budur) 
GAL.0.0*Pavlo nâm resûlüŋ Ġalâtîlere gönderdiḡi risâle
GAL.1.1*Pavlo nâm resûl âdamlardan ve bir insânda deḡil illâ Hazret-i ʿİsâ el-Mesîhden ve ȯnủ ölülerden ihyâ eyleyen Baba Allâh Teʿâlânıŋ tarafından 
GAL.1.2*ve benimle bile olan cümle karındaşlar Ġalâtiyya cemâʿatlerine 
GAL.1.3*size Baba Allâh Teʿâlâdan ve Rabbimiz ʿİsâ el-Mesîhden ʿinâyet ve selâm olsun 
GAL.1.4*ol ki kendỉsini günâhlarımız içỉn teslîm eyledi bizi bu fenâ dünyâdan Babamız Allâh Teʿâlânıŋ murâd-ı şerîfi üzere çıkarmak içỉn 
GAL.1.5*ȯŋa ebedi'l-âbâd mecd ü senâ olsun âmîn 
GAL.1.6*taʿaccüb ėderim ki böyle teziye sizi Hazret-i Mesîhiŋ ʿinâyetine daʿvet ėdenden bir ġayrı tebşîre meyil eylediŋiz 
GAL.1.7*eḡerçi ġayrı değildir ammâ baʿzısı vardır ki size ıztırâb vėrirler ve Hazret-i Mesîhiŋ İncîlini teʾvîl ėtmek isterler 
GAL.1.8*ammâ ister {bi}z ister gökden bir melek biz size tebşîr ėtdiḡimizden ġayrı nesne tebşîr ėderse harâb olsun 
GAL.1.9*mukaddemâ dėdiḡimiz gibi hâlâ dahi tekrâr derim bir kimse ahz ėtdiḡiŋizden ġayrı nesne tebşîr ėderse harâb olsun 
GAL.1.10*zîrâ hâlâ ben âdamlara mı yohsa Allâha itâʿat ėtmeḡi mi nasîhat ėderim ya ben âdamları pesend olmağa mı ararım • eḡer âdamlara dahi pesend olsam Mesîhiŋ ʿabîdi olmazdım 
GAL.1.11*pes ėy karındaşlar size iʿlâm ėderim ki benden tebşîr olunan İncîl âdam tarafından deḡil 
GAL.1.12*zîrâ ben dahi ȯnủ bir âdamdan alıp öḡrenmedim illâ Hazret-i ʿİsâ el-Mesîhiŋ ilhâmı ile 
GAL.1.13*çün benim Yahûdîlikde geçinmemi işitdiŋiz nice ki Allâhıŋ cemâʿatini mübâlağa ile ıtrâd ve harâb ėderdim 
GAL.1.14*ve tâʾifemden niçe yaşdaşlarım üzerine Yahûdîlikde aġleb olup babalarımıŋ âsârına pek ġayretli idim 
GAL.1.15*ammâ beni anamıŋ karnından ayıran ve kendỉ ʿinâyetinden daʿvet ėden Allâh Teʿâlânıŋ murâdı olup 
GAL.1.16*kendỉ Oğlunu bende iʿlân ėtmeḡe tâ kim ȯnủ bütperestler arasında tebşîr eyleyem teziye lahm ü dem ile danışmadım 
GAL.1.17*ve Kuds-i Şerîfe benden evvel resûl olanlara dönmedim illâ ʿArabistâna vardım ve tekrâr Şâma döndüm 
GAL.1.18*ȯndan üç yıldan soŋra Petroyu ziyâret ėtmeḡe Kuds-i Şerîf'e vardım ve ȯnuŋ yanında on beş gün eḡlendim 
GAL.1.19*ve havâriyyûndan ġayrı kimseyi görmedim illâ Rabbiŋ karındaşı Yaʿkûbu 
GAL.1.20*ve size yazdığım husûsât içỉn işte Allâh Teʿâlânıŋ huzûrunda şehâdet ėderim ki yalan söylemem 
GAL.1.21*ȯndan Siriye ve Kalıkaya vilâyetlerine geldim 
GAL.1.22*ve Yahûdâ vilâyetinde olan Mesîhiŋ cemâʿatlerine yüzüm ile maʿlûm deḡil idim 
GAL.1.23*ancak işitdiler idi ki bizi bir zamân ıtrâd ėden evvel harâb ėtdiḡi dîni hâlâ tebşîr ėder 
GAL.1.24*benim sebebim ile Allâh Teʿâlaya mecd ü hamd ėderler idi ∞ 
GAL.2.1*Ondan on dört yıldan soŋra tekrâr Bârnâbâ ve Titoʾyu bile alıp Kuds-i Şerîfe çıkdım 
GAL.2.2*ve ilhâm ile çıkdım da bütperestlere tebşîr ėtdiḡim İncîli onlara ve bâ-husûs iʿtibârda olanlara takrîr eyledim tâ kim bir vechile beyhûde yürümeyem ya yürümüş olmayam 
GAL.2.3*nihâyet benim ile olan Tito eḡerçi Yûnânî idiyse de ihtitâna muztarr olmadı 
GAL.2.4*ve bu el altında salınmış yalancı karındaşlarıŋ sebebinden ki bizi istiʿbâd ėtmek içỉn ʿİsâ el-Mesîh ile bizim hürriyetimizi tecessüs ėtmeḡe gizlice tedahhül ėtdiler idi 
GAL.2.5*ki onlara münkâd olmağa bir ân bile icâbet ėtmedik tâ kim İncîliŋ hakîkati yanıŋızda sâbit kala 
GAL.2.6*ammâ şul kimselerden ki kendilerini bir şey zann eylediler zamân ile kim idiler ise benim eksiḡim deḡil • Allâh Teʿâlâ insânıŋ kişiliḡine bakmaz • bir nesne almadım zîrâ iʿtibârda olanlar baŋa bir şey artırmadılar 
GAL.2.7*belki ber-ʿakis görüp ki baŋa ehl-i kulfe içỉn İncîl tefviz olundu Petroya ehl-i hitân içỉn İncîl tefvîz olunduğu gibi 
GAL.2.8*çün Petroya ehl-i hitân içỉn risâletiŋ hâssiyyetini vėren baŋa dahi bütperestler içỉn hâssiyyet vėrdi 
GAL.2.9*ve baŋa vėrilmiş ʿinâyeti bilip ʿamûdlar gibi iʿtibârda olan Yaʿkûb ve Sefâ ve Yuhannâ baŋa hem Bârnâbâya yoldaşlık içỉn sağ ellerini vėrdiler ki biz bütperestlere varayız onlar ehl-i hitâna 
GAL.2.10*ancak bize dėdiler ki fukarâyı aŋavız ve bunủ biz kendỉmiz ėtmeḡe çalışdık 
GAL.2.11*bu kez Petro Antakiyyaya geldiḡi zamân ȯnuŋ yüzüne karşᵼ kodum zîrâ taʿzîre müstahakk idi 
GAL.2.12*çün Yaʿkûbdan baʿzı kimesneler gelmezden evvel bütperestler ile taʿâm yėrdi ammâ onlar geldiḡi zamân ehl-i hitândan korkup onlardan ictinâb ėtdi ve ayrıldı 
GAL.2.13*ve sâʾir Yahûdîler dahi ȯnuŋla bile müdârâ ėderlerdi şöyle ki Bârnâbâ dahi onlarıŋ müdârâsından bile ayardıldı 
GAL.2.14*ammâ ben görüp ki İncîliŋ hakîkatine lâyık doğru ayak ile gezmezler cümleniŋ huzûrunda Petroya dėdim ki çün sen Yahûdî iken bütperestler gibi ʿîş ėdersin • Yahûdîler gibi ėtmezsin • niçỉn bütperestleri Yahûdîlik ėtmeḡe muztarr ėdersin 
GAL.2.15*biz zâtî Yahûdîler ve bütperestlerden günâhkârlar deḡil iken 
GAL.2.16*bilip ki âdam Tevrâtıŋ ʿamelleri ile müteberrir olmaz illâ Hazret-i ʿİsâ el-Mesîhe îmân getirmek ile biz dahi Hazret-i ʿİsâ el-Mesîhe îmân getirdik ki Tevrâtıŋ ʿamelleri ile deḡil Mesîhe îmân getirmek ile müteberrir olavız zîrâ hîç bir beşer Tevrâtıŋ ʿamelleri ile müteberrir olmaz 
GAL.2.17*ve eḡer biz Mesîh ile müteberrir olmağa arar iken kendỉlerimiz günâhkârlar bulunursak Hazret-i ʿİsâ günâhıŋ hâdimi midir hâşâ 
GAL.2.18*zîrâ bozduğum nesneleri tekrâr yaparsam ben kendỉmi mütecâviz ėderim 
GAL.2.19*çün Tevrât ile Tevrâta öldüm tâ kim Allâh Teʿâlâya dirileyim 
GAL.2.20*ben Mesîh ile maslûb oldum da hayyim • artᵼk ben deḡil illâ bende Hayy Mesîhdir ve hâlâ cesedde yaşadığım hayvâtı ol İbn-Ullâhıŋ îmânı ile yaşarım ki beni sevdi de kendỉyi benim içỉn teslîm eyledi 
GAL.2.21*ʿinâyet-ullâhı ibtâl ėtmem zîrâ eḡer birr ü takvâ şerîʿat ile ise Hazret-i Mesîh sömeḡe öldü ∞ 
GAL.3.1*Ey dîvâne Ġalâtîler sizi kim müsehher ėtdi ki hakka itâʿat ėtmezsiŋiz • size derim ki evvelâ gözleriŋiz öŋünde Hazret-i Mesîh araŋızda salb olup tasvîr olundu 
GAL.3.2*ancak bunủ sizden bilmek isterim • siz Rûhu Tevrâtıŋ ʿameli ile mi yohsa îmânıŋ tebşîri ile mi ahz eylediŋiz 
GAL.3.3*böyle dîvâne misiŋiz Rûh ile başlamış iken hâlâ cesed ile hatm ėdersiŋiz 
GAL.3.4*siz bu kadar nesneleri sömeḡe mi çekdiŋiz • kēşki sömeḡe olaydı 
GAL.3.5*pes size Rûhu yetiştiren ve araŋızda kavî ʿameller ėden Tevrâtıŋ ʿamelleri ile mi ėder yohsa îmânıŋ tebşîrî ile mi 
GAL.3.6*nice ki İbrâhîm Allâh Teʿâlâya îmân getirdi de bu ȯŋa birr ü takvâ sayıldı 
GAL.3.7*size bilirsiŋiz ki îmândan olanlar İbrâhîm evlâdlarıdır 
GAL.3.8*pes kitâb pėşîn görüp ki Allâh Teʿâlâ milletleri îmân ile teberrür ėder evvelce İbrâhîme tebşîr ėdip dėdi ki cümle tâʾifeler seniŋle mübârek olalar 
GAL.3.9*şöyle ki îmândan olanlar müʾmin İbrâhîm ile mübâreklerdir 
GAL.3.10*zîrâ Tevrâtıŋ ʿamellerinden olanlar hepisi laʿnet altındadır çün yazılmışdır ki Tevrâtda yazılan cümle nesnelerde muvâzebet ėtmeyen ki onları eyleye melʿûn olsun 
GAL.3.11*ve Allâh Teʿâlânıŋ katında Tevrât ile kimse teberrür olmayacağı zâhirdir zîrâ bârr kişi îmân ile dirilir dėmişler 
GAL.3.12*ammâ Tevrât îmân ile deḡil illâ bu nesneleri ėden âdam onlar ile dirilir 
GAL.3.13*Hazret-i Mesîh bizi Tevrâtıŋ laʿnetinden halâs eyledi çün bizim içỉn laʿnet olmuş oldu zîrâ yazılmışdır ki ağacda asılmış kimse melʿûndur 
GAL.3.14*tâ kim İbrâhîme olan bereket Hazret-i ʿİsâ el-Mesîhiŋ milletine vâkiʿ ola tâ kim Rûhuŋ vaʿdesini îmân ile kabûl ėdeviz 
GAL.3.15*âdam gibi söylerim ėy karındaşlar • bir ʿahd-i sâbiti insânıŋ bile olsa kimse fesh ėtmez ve ġayrı nesne katamaz 
GAL.3.16*ammâ vaʿdeler İbrâhîme ve ȯnuŋ nesline oldular ki nesillere cemîʿ içỉn söyler gibi dėmez illâ müfred nesil içỉn gibi ve seniŋ nesliŋe ki Hazret-i Mesîhdir 
GAL.3.17*pes bunủ derim dört yüz otuz yıldan soŋra gelen Tevrât evvelce Allâh Teʿâlâdan Mesîh içỉn isbât olunan ʿahdi fesh ėtmez ki vaʿdeyi ibtâl eyleye 
GAL.3.18*zîrâ mîrâs Tevrât ile {ise} artᵼk vaʿde ile deḡil • imdi Allâh Teʿâlâ ȯnủ İbrâhîme vaʿde ile bağışladı 
GAL.3.19*pes Tevrât ne içỉndir • tecâvüzleriŋ sebebiyle zamm olundu tâ ol nesil gelinceye dek ki vaʿde ȯŋa olundu idi • ol Tevrât derim ki melekleriŋ hizmeti içỉn bir miyâncınıŋ eliyle sipâriş olundu 
GAL.3.20*ve miyâncı birden deḡil ammâ Allâh birdir 
GAL.3.21*imdi Tevrât Allâhıŋ vaʿdelerine hilâfen mi zann olundu • hâşâ • zîrâ ihyâ ėtmeḡe kâdir Tevrât vėrilmiş olaydı tahkîk birr ü takvâ Tevrât ile olurdu 
GAL.3.22*ammâ kitâb her şeyʾi günâh altında kilîdledi tâ kim Hazret-i ʿİsâ el-Mesîhiŋ îmânı ile müʾminlere ve vaʿde olunan nesne vėrile 
GAL.3.23*pes îmân gelmezden evvel biz Tevrât altında mahfûz olup tâ keşf olunacak îmâna dek kilîdlendik 
GAL.3.24*şöyle ki Tevrât Mesîhe dek bizim hoʾcamız idi • îmân ile müteberrir olmamız içỉn 
GAL.3.25*ammâ îmân geldikden soŋra artᵼk hoʾcanıŋ hükmünde deḡiliz 
GAL.3.26*zîrâ cümleŋiz Hazret-i ʿİsâ el-Mesîhiŋ îmânı ile Allâh Teʿâlânıŋ evlâdlarısıŋız 
GAL.3.27*çün ne kadar ki Mesîh ile müteʿammid olduŋuz ise ol kadar Mesîhi telebbüs ėtdiŋiz 
GAL.3.28*Yahûdî olsun Yûnânî olsun ʿabîd olsun hürr olsun erkek olsun dişi olsun fark yokdur zîrâ siz cümleŋiz Hazret-i Mesîh ʿİsâda birsiŋiz 
GAL.3.29*ve eḡer Mesîhiŋ iseŋiz imdi İbrâhîmiŋ ve vaʿde üzere vârislerisiŋiz ∞ 
GAL.4.1*Ve bunủ derim ki mâdemki vâris sabîdir hîç ʿabîdden farkı yokdur isterse hepisiniŋ sâhibi olsun 
GAL.4.2*belki o evvelden babadan ısmarlanmış zamâna dek vasîleriŋ ve lâlâlarıŋ eli altındadır 
GAL.4.3*biz dahi böyle sübyân iken dünyâ ʿunsurlarınıŋ altında ʿubûdiyyetde idik 
GAL.4.4*ammâ tamâm vakit geldikden soŋra Allâh Teʿâlâ ʿavratdan olmuş ve Tevrâta münkâd kendỉ Oğlunu irsâl eylemişdir 
GAL.4.5*tâ kim Tevrâtıŋ hükmü altında olanları halâs eyleye ki biz mütebennî olavız 
GAL.4.6*imdi siz oğullar olmağla Allâh Teʿâlâ kendỉ Oğlunuŋ Rûhunu kalbleriŋize gönderdi ki Ebb yaʿnî Baba diyẻ çığırır 
GAL.4.7*şöyle ki sen artᵼk ʿabîd deḡilsin illâ oğulsun ve çün oğulsun Mesîhiŋ sebebi ile Allâh Teʿâlânıŋ dahi vârisisin 
GAL.4.8*nihâyet o zamân siz Allâh Teʿâlâyı bilmemek ile zâtî ilâhlar olmayanlara ʿubûdiyyet eylediŋiz 
GAL.4.9*ammâ şimdi çün Allâh Teʿâlâyı bildiŋiz belki siz Allâh Teʿâlâdan bilindiḡiŋiz nice tekrâr zuʿafâ ve fukarâ ve ʿanâsıra döndüŋüz ki onlara istiʾnâfen ʿubûdiyyet ėtmek istersiŋiz 
GAL.4.10*siz günleri ve ayları ve mevsimleri hem yılları gözedirsiŋiz 
GAL.4.11*ben siziŋ içỉn korkarım ki yanıŋızda çekdiḡim zahmet yufa gide 
GAL.4.12*benim gibi oluŋ zîrâ ben dahi siziŋ gibiyim • ėy karındaşlarım size minnet ėderim zîrâ baŋa hîç bir zulm ėtmediŋiz 
GAL.4.13*ve bilirsiŋiz ki evvelden cesediŋ zaʿfı ile size tebşîr ėderim 
GAL.4.14*ve siz cesedimde olan imtihânı hor görmeyip ondan ictinâb ėtmediŋiz belki beni Allâh Teʿâlânıŋ meleḡi ve Hazret-i ʿİsâ el-Mesîhi kabûl ėder gibi kabûl ėtdiŋiz 
GAL.4.15*pes saʿâdetiŋiziŋ tebşîri ne şekil idi çün ben size şehâdet ėderim ki eḡer kâbil olaydı gözleriŋizi çıkarırdıŋız da baŋa vėrirdiŋiz 
GAL.4.16*imdi size hakkı söyler iken düşmanıŋız mı oldum 
GAL.4.17*onlar size ġayret çekerler ise íylik içỉn deḡil belki bizi sizden ihrâc ėtmek isterler tâ kim onlara ġayretli olasız 
GAL.4.18*ve dâʾimâ íyliḡe ġayretli olmak íyỉdir yalıŋız ol zamân deḡil ki ben yanıŋızda hâzırım 
GAL.4.19*ėy oğullarım ki tâ Hazret-i Mesîh sizde musavver oluncaya dek tekrâr doğurduğumsuŋuz 
GAL.4.20*hâlâ yanıŋızda hâzır olmak ve âvâzımı tebdîl ėtmek isterdim zîrâ sizden müşekkekim 
GAL.4.21*deyiŋ baŋa ėy siz ki Tevrâtıŋ hükmü altında olmak istersiŋiz ve Tevrâtı diŋlemezsiŋiz 
GAL.4.22*mastûrdur ki İbrâhîmiŋ iki oğulları var idi biri câriyeden öbűrü hürreden 
GAL.4.23*ve câriyeden olan cesed hasebince tevellüd olundu ammâ hürreden olan vaʿde hasebince mütevellid idi 
GAL.4.24*bu nesnelerde remiz var zîrâ bunlar ol iki ʿahidlerdir ki biri Sînâî Dağından ki ʿubûdiyyet içỉn tevlîd ėder ol ki Hâcerdir 
GAL.4.25*zîrâ Hâcer dėdikleri ʿArabistânda Sînâî nâm bir dağdır ve şimdiki zamânıŋ Yerûşâlîmiŋ şeklindedir ve oğulları ile ʿubûdiyyet ėder 
GAL.4.26*ammâ cümlemiziŋ anası olan fevkânî Yerûşâlîm hürrdür 
GAL.4.27*çün yazılmışdır ki sevin ėy doğurmayan ʿâkır haykır ve feryâd eyle sen ki doğuruşuŋ acılarını çekmediŋ zîrâ mukfere ʿavratıŋ zevci olandan evlâdı ziyâde olacakdır 
GAL.4.28*pes biz ėy karındaşlar İshâkıŋ hasedi ile vaʿdeniŋ oğullarıyız 
GAL.4.29*ammâ nice ki o zamân cesed hasebince mütevellid olan rûh hasebiyle mütevellid olanı ıtrâd eyledi ise hâlâ dahi böyledir 
GAL.4.30*ammâ kitâb ne der • câriyeyi ve oğlunu ko zîrâ câriyeniŋ oğlu {hürreniŋ} oğlu ile vâris olamaz 
GAL.4.31*ėy karındaşlarım tahkîk câriyeniŋ oğulları deḡiliz illâ hürreniŋ ∞ 
GAL.5.1*Pes Hazret-i Mesîh bizi hürr ėtdiḡi hürriyyetde sâbit oluŋ ve tekrâr ʿubûdiyyetiŋ boyunduruğuna mülteff olmaŋ 
GAL.5.2*işte ben Pavlo size derim ki eḡer mahtûn olursaŋız Hazret-i Mesîh size hîç fâʾide ėtmez 
GAL.5.3*ve tekrâr her mahtûn âdama işhâd ėderim ki bütün Tevrâtı gözetmek boynuna borcdur 
GAL.5.4*siz ki Tevrât ile müteberrir geçinirsiŋiz muʿattıl olup Mesîhden ayrıldıŋız hem ʿinâyetden düşdüŋüz 
GAL.5.5*zîrâ biz Rûh ile îmândan teberrür ümîdine muntazırlarız 
GAL.5.6*zîrâ Hazret-i Mesîhde ne hitân ne kulfe bir şeyʾe deḡer illâ meveddet ile mükemmel îmân 
GAL.5.7*siz íyỉ yürürdüŋüz • kim size mâniʿ oldu ki hakka itâʿat ėtmeyesiz 
GAL.5.8*bu ilkâ sizi daʿvet ėdenden deḡil 
GAL.5.9*bir pâre mâya hep hamîri mâyalı ėder 
GAL.5.10*ben siziŋ içỉn Rabbe iʿtimâd ėderim ki ġayrı zuʿmda olmayasız ammâ size teşvîş vėren muʿâkab her kim olursa olsun 
GAL.5.11*pes ben ėy karındaşlar eḡer dahi hitânı tebşîr ėdersem ne diyẻ artᵼk mutared olurum • çün artᵼk salîbiŋ şekki kaldırıldı 
GAL.5.12*kēşki size teşvîşe bırağanlar münkatıʿ olsalar 
GAL.5.13*zîrâ siz ėy karındaşlar hürriyyete daʿvet olunduŋuz • hemân bu hürriyyeti cisme fursat içỉn almayasız illâ birbiriŋize meveddet üzere hizmet ėdiŋ 
GAL.5.14*çün bütün Tevrât bir söz ile tekmîl olunur yaʿnî bu söz ile karîbiŋi kendỉŋ gibi sevesin 
GAL.5.15*ki eḡer birbiriŋizi ısırıp yeyecek olursaŋız bakıŋ ki birbiriŋizden helâk olmayasız 
GAL.5.16*pes ben derim ki Rûh mûcibince süluk ėdiŋ ve nefsiŋ iştihâsına göre ėtmeŋ 
GAL.5.17*zîrâ nefis rûha muhâlif nesneye iştihâ eyler • rûh dahi nefse muhâlif ve bu nesneler birbirine zıdd dır • her ki istediḡiŋiz şeyʾi ėtmeyesiŋiz 
GAL.5.18*eḡer Rûhdan mühtedî olursaŋız Tevrât hükmünüŋ altında deḡilsiŋiz 
GAL.5.19*pes nefsiŋ işleri bellidir yaʿnî zinâ fücur denes ve şehvet 
GAL.5.20*bütperestlik sihir ʿadâvet nizâʿlar kıskanclar ġazablar leccler şıkâklar fırkalar 
GAL.5.21*hasedler katller sekirler bezeler ve bunlara beŋzer nesneler ki size evvelden söylediḡim gibi söylerim ki bu nesneleri ėdenler melekût-ullâha nâʾil olmazlar 
GAL.5.22*ammâ Rûhuŋ meyveleri meveddet ferah selâmet ġazabda teʾennî lütuf ihsân îmân 
GAL.5.23*(22b) hilm ve zühddür (23) bu nesnelere şerîʿatıŋ muhâlefeti yokdur 
GAL.5.24*pes Mesîhî olanlar cesedleri irtiġâb ve şehevât ile bile salb eylediler 
GAL.5.25*eḡer Rûh ile dirilir isek Rûh ile dahi insilâk ėdelim 
GAL.5.26*birbirimizi husûmete çekip birbirimize hased ėdip bâtıl iftihâr ėtmeyelim ∞ 
GAL.6.1*Ey karındaşlar bir kimse bir hatâda tutulursa siz ėy rûhanîsiŋiz şul kimesneyi hilmiŋ rûhu ile ıslâh eyleyiŋ ve ki kendỉ kendỉŋe teʾemmül ėdip sen de belâya uğramayasın 
GAL.6.2*birbiriŋiziŋ yüklerini götürüŋ de Hazret-i Mesîhiŋ dînini itmâm eyleyesin 
GAL.6.3*zîrâ bir kimse bir zât deḡil iken kendỉyi bir nesne zann ėderse ȯnủ kendỉnıŋ kalbi ıdlâl ėder 
GAL.6.4*pes herkes kendỉ ʿamelini imtihân eylesin • o zamân tefahhur kendỉde ola ġayrı kimsede olmaya 
GAL.6.5*zîrâ herkes kendỉ yükünü taşısa gerek 
GAL.6.6*pes kelâmda müteʿallim kendỉ muʿallimini her hayrâtına müşârik eyleye 
GAL.6.7*hatâ ėtmeŋ • Allâh Teʿâlâ istihzâ olunmaz zîrâ insân ne ki ekmiş olursa ȯnủ biçecekdir 
GAL.6.8*kendỉ cesedine eken cesedden ifsâdı biçe ammâ Rûha eken Rûhdan ebedî hayâtı biçe 
GAL.6.9*pes íylik ėtmede yorulmayalım zîrâ kusûr ėtmezsek kendỉ mevsiminde biçeceḡiz 
GAL.6.10*imdi fursat elimizde iken hepisine íylik ėdelim bâ-husûs ehl-i îmâna 
GAL.6.11*bakıŋ kendỉ hatt-ı destim ile ne büyük mektûblar yazdım 
GAL.6.12*zîrâ cesedde güzel görünmek isterler size ihtitânı tekâlîf ėderler hemân Mesîhiŋ salîbinden ötürű ıtrâd olunmamak içỉn 
GAL.6.13*zîrâ mahtûn olanlar kendỉleriyle şerîʿatı gözetmezler illâ cesedleriŋden tefahhur ėtmek içỉn isterler ki mahtûn olasız 
GAL.6.14*ammâ ben ise Allâh göstermesin ki Rabbimiz ʿİsâ el-Mesîhiŋ salîbinden ġayrı nesne ile tefahhur eyleyem ki ȯnuŋla baŋa dünyâ maslûbdur hem ben dünyâya maslûbum 
GAL.6.15*zîrâ Hazret-i ʿİsâ el-Mesîhde ne hitân ve ne kulfe bir şeyʾe deḡerler illâ yeŋi halîka 
GAL.6.16*ve şul cümle kimesneler üzerine ki bu fâʾideye göre süluk ėderler selâm ve rahmet-ullâhem • Allâh Teʿâlânıŋ İsrâʾîli üzerine de 
GAL.6.17*mâbâkî kimse baŋa zahmet vėrmesin zîrâ ben cesedimde Rabb ʿİsânıŋ yara eserlerini taşırım 
GAL.6.18*Rabbimiz Hazret-i ʿİsânıŋ ʿinâyeti rûhuŋuz ile olsun ėy karındaşlar âmîn ∞ (Romadan Ġalâtîlere irsâl olunmuşdur) (Tahrîr-i sânî tamâm) (Ali Bey'in parafı) 
EPH.0.0*Pavlo nâm resûlüŋ Aya Suluklulara gönderdiḡi risâle
EPH.1.1*Allâh Teʿâlânıŋ murâd-ı şerîfi ile Hazret-i ʿİsâ el-Mesîhiŋ resûlü Pavlo • Aya Sulukda olan kadîslere ve Hazret-i ʿİsâ el-Mesîhiŋ müʾminlerine 
EPH.1.2*size Babamız ve Rabbimiz ʿİsâ el-Mesîhiŋ Babası Allâh Teʿâlâdan ʿinâyet ve selâm olsun 
EPH.1.3*Allâh Teʿâla ve Rabbimiz Hazret-i ʿİsâ el-Mesîhiŋ Babası ki bizi her rûhanî bereket ile semâvâtda Mesîh ile bereketledi 
EPH.1.4*nice ki bizi ʿâlemiŋ teʾsîsinden evvel ȯnuŋ içỉn intihâb eyledi ise tâ kim ȯnuŋ huzûrunda meveddet ile kadîs ve ʿayıbsız olavız 
EPH.1.5*ki bizi kendỉ irâdetiniŋ rızâsından Hazret-i ʿİsâ el-Mesîhiŋ sebebi ile kendỉye tebennî ėtmek içỉn takdîr eyledi 
EPH.1.6*şul ʿazîz lütfunuŋ müteʿazzez hamdı içỉn ki ȯnuŋla bizi kendỉye meccânen makbûl eyledi ol Sevgỉlisi içỉn 
EPH.1.7*ki ȯnuŋla kendỉ dem-i şerîfiŋ sebebi ile halâsa ve günâhlarıŋ mağfiretine nâʾil olduk • şul ġınâyetiniŋ ġınâsından 
EPH.1.8*ki bize her hikmet ve fekâhet ile ifâze eyledi 
EPH.1.9*bize kendỉ murâdınıŋ sırrını bildirip şul rızâsı üzere ki kendỉde ʿazm ėtdi idi 
EPH.1.10*yaʿnî ki tamâm ol vakitleriŋ kısmetinde eḡer semâvâtda eḡer arzda olan her şeyʾi bir baş altına Hazret-i Mesîh içỉn cemʿ eyleye 
EPH.1.11*ȯŋa derim ki ȯnuŋla nasîbi aldık çün şul kimseniŋ kazâsı ile kendỉ murâdınıŋ meşveresi üzere her şeyʾi ėder takdîr olunduk 
EPH.1.12*tâ kim biz ki Mesîhe evvel ümîd tutduk celâliniŋ hamdı içỉn olavız 
EPH.1.13*ve siz dahi ȯŋa ümîd tutduŋuz çün hakk kelâmı halâsıŋızıŋ İncîlini işitdiŋiz ki ȯŋa îmân getirdikden soŋra vaʿdeniŋ Rûh-ı Kudsisi ile mahtûm olduŋuz 
EPH.1.14*ol ki mîrâsımızıŋ payıdır tâ bir celâliniŋ hamdı içỉn halâsa nâʾil oluncaya dek 
EPH.1.15*ȯnuŋ içỉn ben dahi Rabb ʿİsâya îmânıŋızı ve cümle kadîslere olan meveddetiŋizi işidip 
EPH.1.16*siziŋ içỉn şükr ėtmeden vâz geçmeyip sizi duʿâlarımda yâd ėderim 
EPH.1.17*ki Rabbimiz Hazret-i ʿİsâ el-Mesîhiŋ Allâhı Celâliŋ Babası ȯnủ bilmek içỉn size hikmet ve ilhâm rûhunu vėre 
EPH.1.18*ve ʿaklıŋızıŋ dîdelerini münevver eyleye ki ȯnuŋ daʿvetiniŋ ümîdi ve kadîslerde mîrâsı olan celâliniŋ ġınâsı ne şekildir bilesiz 
EPH.1.19*hem bizim içỉn ki müʾminleriz ȯnuŋ kuvvetiniŋ fazîl ʿazameti ne şekildir şul kudret ve kuvvetiniŋ kemâli üzere 
EPH.1.20*ki Mesîhde ȯnủ ölülerden ihyâ eyelyip semâvâtda kendỉ sağ yanında oturdup icrâ eyledi 
EPH.1.21*her riyâsetiŋ ve hükûmetiŋ ve ceberûtuŋ hem saltanatıŋ ve her nâmıŋ üstü yanında ki yalıŋız bu dehirde deḡil belki gelecek dehirde dahi aŋılır 
EPH.1.22*ve her şeyʾi ȯnuŋ ayakları altına koyup ȯnủ şul cemâʿate baş reʾîs eyledi 
EPH.1.23*ki ȯnuŋ cesedi ve her şeyʾi her şeyde tekmîl ėdeniŋ kemâlidir ∞ 
EPH.2.1*Ve sizi şul hatâ ve günâhlarda ölmüş iken ihyâ eyledi 
EPH.2.2*ki onlarda bir zamân süluk ėtdiŋiz • bu dünyânıŋ ʿâdedine göre ve havâ saltanatınıŋ sultânına hâlâ şul ʿâsî oğullarında iş gören rûha icâbet 
EPH.2.3*ki biz dahi cümlemiz aralarında bir zamân cesedimiz{iŋ} şehevâtı ile geçinir iken nefsiŋ ve emeliŋ murâdlarına ėderdik ve tabîʿatdan ġayrılar gibi ġazabıŋ oğulları idik 
EPH.2.4*ammâ rahmeti bol Allâh Teʿâlâ bize ėtdiḡi kesret-i muhabbetinden 
EPH.2.5*biz hatâlarda ölmüş iken bizi Mesîh ile ihyâ eyledi • ȯnuŋ ʿinâyeti ile halâs olduŋuz • 
EPH.2.6*ve ȯnuŋ ile ihyâ ėtdi hem Hazret-i ʿİsâ el-Mesîh içỉn semâvâtda oturtdu 
EPH.2.7*tâ kim Hazret-i ʿİsâ el-Mesîh içỉn bize olan lütfundan gelecek ʿasırlarda kendỉ ʿinâyetiniŋ fazîl ġınâsını göstere 
EPH.2.8*zîrâ siz îmânıŋ vâsıtası ile ʿinâyetden halâs olduŋuz ve bu sizden deḡil Allâh Teʿâlânıŋ hibesidir 
EPH.2.9*ʿameller ile deḡil tâ kim kimse tefahhur ėtmeye 
EPH.2.10*zîrâ biz ȯnuŋ ʿameliyiz çün Hazret-i Mesîh içỉn şul sâlih ʿamellere yaradıldık ki Allâh Teʿâlâ onları müheyyâ eyledi tâ kim onlara insilâk ėdeviz 
EPH.2.11*ȯnuŋ içỉn hâtırıŋızda tutuŋ ki siz bir zamân cesedde bütperestler ve cesedde el ile işlenmiş ehl-i hitândan ehl-i kulfe diyẻ aŋlarsıŋız 
EPH.2.12*ki o zamân siz mesîh{siz} İsrâʾîliŋ umûr-ı ʿâmmesinden müntebiz ve vaʿdeniŋ ʿahidlerinden ġarîbler ümîdsiz ve dünyâda Allâhsız idiŋiz 
EPH.2.13*ammâ hâlâ Hazret-i ʿİsâ el-Mesîh ile siz ki baʿîd idiŋiz Hazret-i Mesîhiŋ dem-i şerîfi ile mukarreb olduŋuz 
EPH.2.14*zîrâ o bizim selâmetimizdir ki ikisini bir ėtdi ve havlîniŋ orta dîvârını bozdu 
EPH.2.15*ve kendỉ cesedi ile ʿadâvetleri yaʿnî âyînler üzere mebnî olan vesâyânıŋ nâmûsunu izâle eyledi tâ kim selâmı ikâmet ėdip ol ikisinden kendỉ kendỉsinde bir yeŋi âdam yarada 
EPH.2.16*ve ikisini de Allâh Teʿâlâya salîb ile bir cesede mütesâlih eyleye 
EPH.2.17*ve geldi hem size ki baʿîd ve onlara ki karîb idiler selâmı tebşîr eyledi 
EPH.2.18*zîrâ ȯnuŋ sebebi ile ikimize de bir rûh ile Babaya duhûl var 
EPH.2.19*imdi artᵼk ġarîb ve dahîller deḡilsiŋiz illâ kadîsleriŋ hemşehirleri ve Allâh Teʿâlânıŋ ehl-i beytisiŋiz 
EPH.2.20*çün havâriyyûnuŋ ve enbiyânıŋ temelinde binâ olduŋuz ve Hazret-i ʿİsâ el-Mesîh kendỉsi köşe başınıŋ taşı oldu 
EPH.2.21*ki ȯnuŋ üzerinde yakışık çatılmış bütün binâ ol Rabbe mukaddes heykel olmağa büyür 
EPH.2.22*ki siz dahi bile üzerinde binâ olduŋuz tâ kim Rûh ile Allâh Teʿâlânıŋ meskeni olasız ∞ 
EPH.3.1*Bu sebebden ben Pavlo siz bütperestler içỉn Hazret-i ʿİsânıŋ esîriyim 
EPH.3.2*eḡer baŋa siziŋ içỉn vėrilmiş Allâh Teʿâlânıŋ ʿinâyetiniŋ taksîmini işitdiŋiz ise 
EPH.3.3*çün o baŋa ilhâm ile sizi bildirdi nice ki mukaddemâ muhtasarca yazdım ise 
EPH.3.4*ki ȯnủ okuyup Mesîhiŋ sırrında benim ne maʿrifetim var fehim ėtmeḡe kâdirsiŋiz 
EPH.3.5*ol sırrı derim ki hâlâ Rûh ile havâriyyûna ve enbiyâsına keşf olunduğu gibi ġayrı ʿasırlarda benî âdeme bildirilmemişdir 
EPH.3.6*yaʿnî ki bütperestler müvârislerdir ve mütecâsidler ve ȯnuŋ vaʿdesinde Hazret-i Mesîh içỉn şul İncîliŋ sebebi ile müşâriklerdir 
EPH.3.7*ki ben ȯnuŋ hâdimi oldum baŋa vėrilmiş ʿinâyeti Allâhıŋ hibesine ve kudret ve kuvvetine binâʾen 
EPH.3.8*baŋa derim ki kadîsleriŋ eŋ ednâsıyım bu ʿinâyet vėrildi ki bütperestler arasında Hazret-i Mesîhiŋ istidrâk olunmaz ġınâlarını tebşîr eyleyem 
EPH.3.9*ve hepisiniŋ gözünü açıp gösterem ki Hazret-i ʿİsâ el-Mesîh ile bile her şeyʾi yaradan Allâh Teʿâlâda ezelden meknûn olan sırrıŋ taksîmi ne şekildir 
EPH.3.10*tâ kim hâlâ semavâtdaki riyâsetlere ve saltanatlara cemâʿatiŋ vâsıtası ile Allâh Teʿâlânıŋ envâʿ-i hikmeti bildirile 
EPH.3.11*şul Rabbimiz Hazret-i ʿİsâ el-Mesîh ile ėtdiḡi ezelî takdîre göre 
EPH.3.12*ki ȯnuŋ sebebi ile söylemekde pervâsızlığımız ve ȯŋa olan îmân ile iʿtimâda duhûlümüz var 
EPH.3.13*ȯnuŋ içỉn iltimâsım bu ki siziŋ içỉn çekdiḡim musîbetlerimde ki ʿizzetiŋizdir kusûr ėtmeŋ 
EPH.3.14*bu sebebden şul Rabbimiz Hazret-i ʿİsâ el-Mesîhiŋ Babasına diz çökerim 
EPH.3.15*ki semâvâtda ve arzda olan cümle ʿayâl ondan müsemmâdır 
EPH.3.16*tâ kim kendỉ ġanî ʿizzetinden size vėre ki insân-ı bâtın üzere ȯnuŋ Rûhu ile pek mütevassık olasız 
EPH.3.17*ve îmân ile Hazret-i Mesîh kalbleriŋizde sâkin ola ki meveddetde müʾessel ve müʾesses oldup 
EPH.3.18*cümle kadîsler ile ʿarz ve tûl ve ʿumk ve fevk nedir derk ėtmeḡe kâdır olasız 
EPH.3.19*ve Hazret-i Mesîhiŋ veddini bilesiz ki her maʿrifetden ziyâdedir tâ kim Allâh Teʿâlânıŋ cümle mülâʾati ile memlû olasız 
EPH.3.20*pes ol kimseye ki bizde ʿamel ėden kuvvetine göre istediḡimizden ve zann ėtdiḡimizden ziyâde ʿazîm feyzi kılmağa kâdirdir 
EPH.3.21*cemâʿatde Hazret-i Mesîh ile dehren ve dehren ve ebedi'l-âbâd mecd olsun âmîn ∞ 
EPH.4.1*Pes ben ol esîr size Rabb içỉn yalvarırım ki medʿuvv olduğuŋuz daʿvete lâyık süluk ėdesiz 
EPH.4.2*her tevâzuʿ ve hilm ve ġazaba teʾennî ile birbiriŋize meveddet ile tahammül ėderek 
EPH.4.3*ve selâmetiŋ rabtı içỉn Rûhuŋ vahdâniyyeti saklamağa cehd ėderek 
EPH.4.4*bir cesed ve bir Rûh var nitekim siz dahi daʿvetiŋiziŋ bir ümîdine medʿuvv olduŋuz ise 
EPH.4.5*Rabb bir îmân bir maʿmûdiyye birdir 
EPH.4.6*hepisiniŋ Babası bir Allâh Teʿâlâdır ol ki cümle şeyler üzerine ve cümle şeyler arasında hem cümleŋiziŋ içindedir 
EPH.4.7*ammâ her birimize ʿinâyet vėrildi Hazret-i Mesîhiŋ hibesiniŋ mikdârına göre 
EPH.4.8*ȯnuŋ içỉn kitâb der ki yukarᵼ çıkdı esîrleri esîrliḡe çekdi ve nâsa mevâhib vėrdi 
EPH.4.9*pes çıkdı dėdiḡi nedir meḡer ol ola ki evvel yeriŋ eŋ aşağı yerlerine indi 
EPH.4.10*inen kimse oldur ki cümle semavât üzerine çıkdı tâ kim her şeyʾi memlû eyleye 
EPH.4.11*ve ol kendỉsi baʿzıları resûller ve baʿzıları enbiyâ ve baʿzıları mübeşşirler ve baʿzıları râʿîler ve ʿâlimler eyledi 
EPH.4.12*kadîsleriŋ ittihâdı hizmetiŋ ʿameli ve Hazret-i Mesîhiŋ cesediniŋ bünyânı içỉn 
EPH.4.13*tâ cümlemiz îmânıŋ ve İbn-Ullâhıŋ maʿrifetiniŋ birliḡine kâmil âdama Hazret-i Mesîhiŋ tekmîliŋ tamâm çağınıŋ mikdârına vâsıl oluncaya dek 
EPH.4.14*tâ kim artᵼk tifiller olmayıp temevvüc ėtmeyeviz ve âdamlarıŋ matarbâzlığıŋa sanʿatla olan hadîʿanıŋ mekrinden her taʿlîmiŋ rûzigârı ile dolandırılmayavız 
EPH.4.15*illâ meveddet ile hakka sâdık olup ol kimseye göre ki baş yaʿnî Mesîhdir her şeyde izdiyâd bulavız 
EPH.4.16*ki her yetişdirilmiş takı ile yakışık içerỉde işleyen kuvvetden her ʿuzuvuŋ kaderine göre yığılmış ve çatılmış bütün cesed cesede münâsib izdiyâd bula {ve} kendỉ kendỉyi meveddetde bünyân ėde 
EPH.4.17*pes bunủ derim ve Rabb Teʿâlâ ile işhâd ėderim ki artᵼk sâʾir bütperestler süluk ėtdikleri gibi süluk ėtmeyesiz yaʿnî ʿakıllarınıŋ hebâsında 
EPH.4.18*idrâkleri karaŋlıdır ve hayvât-ullâhdan bertaraf olanlarıŋ onlarda olan cehâlet ve kalblerinde olan salâbet içỉn 
EPH.4.19*ki bî-elem olup her fehâşeti ėtmek içỉn kendỉlerini küllî rağbet ile şehevâta teslîm eylediler 
EPH.4.20*ammâ siz Mesîh içỉn böyle öḡrenmediŋiz 
EPH.4.21*eḡer fi'l-vâkiʿ ȯnủ diŋlediŋiz ve ȯnuŋla müteʿallim olduŋuz ise Hazret-i ʿİsâda olan hakk üzere 
EPH.4.22*şul evvelki sîrete müteʿallik insân-ı ʿatîki kendỉŋizden bırakmak içỉn ki şehevât-ı mekkârede ifsâd olur 
EPH.4.23*ve ʿaklıŋızıŋ rûhu ile mücedded olmak içỉn 
EPH.4.24*hem Allâhıŋ sûretinde birr ü takvâ ve tathîr-i sâdıkdan ötürű yaradılmış insâniyyet-i cedîdeyi telebbüs ėdesiz 
EPH.4.25*ȯnuŋ içỉn kizbi tarh ėdip herkes kendỉ karîbî ile hakkı söylesin zîrâ birbirimiziŋ aʿzâlarıyız 
EPH.4.26*ġazaba geliŋ ve günâh ėtmeŋ • ġazabıŋız üzere güneş dolunmasın 
EPH.4.27*ve Şeytâna yer vėrmeŋ 
EPH.4.28*uğurlayan artᵼk uğurlamasın belki zahmet çekip kendỉ eli ile hayr iş işlesin ki fakîre hisse vėreceḡi ola 
EPH.4.29*ağzıŋızdan hîç bir çürük söz çıkmasın ammâ ıslâh içỉn bir íyỉ söz var ise iktizâsına göre çıksın ki mustimaʿlara lütuf bağışlaya 
EPH.4.30*ve Allâh Teʿâlânıŋ şul Rûh-ı Kuddûsünü saht eylemeŋ ki ȯnuŋ ile halâs günü içỉn mahtûn olduŋuz 
EPH.4.31*sizden her merâret ve hakıd ve ġazab ve çağırış ve bedgüftâr her şürur ile refʿ olsun 
EPH.4.32*ammâ birbiriŋize kerîm ve merhametli oluŋ • birbiriŋize ʿafv eyleyiŋ nice ki Allâh Teʿâlâ dahi size Hazret-i Mesîh içỉn ʿafv eyledi ise ∞ 
EPH.5.1*Ve Allâh Teʿâlâya sevgili oğulları gibi iktidâ eyleyiŋ 
EPH.5.2*hem meveddetde süluk ėdiŋ nice ki Hazret-i Mesîh dahi bizi sevdi ve kendỉyi bizim yolumuza Allâh Teʿâlâya kurbân ve zebîha hem hoş râyiha içỉn teslîm eyledi ise 
EPH.5.3*pes kadîslere lâyık olduğu üzere zinâ ve her nâpâklik ya hisset araŋızda aŋılmasın bile 
EPH.5.4*ne fehâşet ne sefîhe söz ya her ne ki bu nesneler sezâvâr deḡiller illâ onlarıŋ yerine şükr eyleyiŋ 
EPH.5.5*zîrâ bunủ bilirsiŋiz ki hîç zânî ve nâpâk ve hasîs ki bütperestdir Hazret-i Mesîhiŋ ve Allâh Teʿâlânıŋ mülkünde vâris olamaz 
EPH.5.6*kimse sizi bâtıl kelâm ile ıdlâl ėtmesin zîrâ bu nesneler içỉn ʿâsî oğullar üzerine ġazab-ullâh gelir 
EPH.5.7*pes onlara şerîk olmaŋ 
EPH.5.8*zîrâ bir zamân zulmet idiŋiz ve hâlâ Rabb ile nûrsuŋuz • imdi nûr zâdeler gibi süluk ėdiŋ 
EPH.5.9*çün Rûhuŋ meyvesi her hayırda ve birrde hem sıdkıdadır 
EPH.5.10*Allâh Teʿâlâ neden râzı ise yoklayıŋ 
EPH.5.11*ve zulmetiŋ meyvesiz ʿamellerinde şerîk olmaŋ belki onlara melâmet eyleyiŋ 
EPH.5.12*zîrâ onlardan gizlice işlenmiş nesneleri söylemek bile ʿayıbdır 
EPH.5.13*ammâ her şey nûrdan melâmet olunup zâhirdir çün her zâhir olan nesne nûrdur 
EPH.5.14*ȯnuŋ içỉn der ki sen ki uyursun uyanık ol ve ölülerden kalk da Hazret-i Mesîh seni tenvîr eyleye 
EPH.5.15*pes bakıŋ ki ʿazîm takayyüd ile süluk ėdesiz ahmak gibi deḡil illâ ʿakıllılar gibi 
EPH.5.16*fırsatı ġanîmet bilip zîrâ bu günler yaman günlerdir 
EPH.5.17*ȯnuŋ içỉn ġâfil olmaŋ illâ Rabb Teʿâlânıŋ murâdı ne ise fehm eyleyiŋ 
EPH.5.18*ve şarâbda ki onda istirâk vardır sarhoş olmaŋ illâ Rûhdan memlû oluŋ 
EPH.5.19*kendỉ kendỉleriŋize mezmûrât ve tesbihât ve rûhanî terettülât ile söyleşip kalbiŋizde Rabb Teʿâlâya taġannî ve tezemmür ėderek 
EPH.5.20*dâʾimâ her şey içỉn Rabbimiz Hazret-i ʿİsâ el-Mesîhiŋ ismi ile Allâh Teʿâlâya ve Ebbe şükr ėderek 
EPH.5.21*ve birbiriŋize kėndileriŋizi mahâfet-ullâh ile ihtizâʿ eyleyiŋ 
EPH.5.22*ėy karılar kocalarıŋıza kendỉŋizi Rabb Teʿâlâya ihzâʿ ėder gibi ihzâʿ eyleyiŋ 
EPH.5.23*zîrâ koca ʿavratıŋ başıdır • Hazret-i ʿİsâ kendỉ cemâʿatiniŋ başı olduğu gibi ve cesede sıhhat vėren odur 
EPH.5.24*pes nice ki cemâʿat kendỉyi Hazret-i ʿİsâya ihzâʿ ėderse karılar dahi böyle her şeyde kendỉlerini kocalarına ihzâʿ eylesinler 
EPH.5.25*ėy kocalar karılarıŋızı seviŋ nice ki Hazret-i ʿİsâ dahi cemâʿati sevip kendỉyi ȯnuŋ yoluna teslîm eyledi ise 
EPH.5.26*ȯnủ kelâmıŋ vâsıtası ile suyuŋ ġuslü tetahhur ėdip takdîs ėtmek içỉn 
EPH.5.27*tâ kim ol cemâʿati muʿazzez lekesiz ve buruşuksuz hem bu şekil şeylersiz kendỉ huzûruna ihzâr eyleye ki mukaddes ve ʿayıbsız ola 
EPH.5.28*kocalar dahi böyle ʿavratlarını kendỉ öz bedenleri gibi sevmek gereklerdir • kendỉ ʿavratını seven kendỉ kendỉyi sever 
EPH.5.29*zîrâ kimse yokdur ki kendỉ etini sevmemiş ola belki ȯnủ besler ve ȯnủ kayırır Rabb Teʿâlâ cemâʿati kayırdığı gibi 
EPH.5.30*çün biz ȯnuŋ cesediniŋ lahminiŋ ve üstühânlarınıŋ aʿzâlarıyız 
EPH.5.31*ȯnuŋ içỉn insân babasını ve anasını terk eyleye de kendỉ ʿavratına mülâsık olup iki iken bir lahm olalar 
EPH.5.32*bu ʿazîm sırrdır ve ȯnủ Hazret-i ʿİsâ ve cemâʿat içỉn söylerim 
EPH.5.33*pes sizden her biriŋiz kendỉ karısını kendỉ gibi sevsin • karı dahi kocasına riʿâyet eylesin ∞ 
EPH.6.1*Ey oğullar vâlideyniŋizi Rabb Teʿâlâ içỉn diŋleyiŋ zîrâ bu hakdır 
EPH.6.2*anaŋa ve babaŋa ikrâm eyle • ol ki vâʾdeli evvelki vasiyyetdir 
EPH.6.3*tâ kim íylikde olasın ve yer üzerinde ʿömrüŋ uzun ola 
EPH.6.4*ve siz babalar oğullarıŋızı ġazaba çekmeŋ illâ onlara edeb ile ve Rabb Teʿâlânıŋ nasîhati ile terbiye vėriŋ 
EPH.6.5*ėy ʿabîdler ağalarıŋıza beşeriyyet üzere bîm ü lerze ve kalbiŋiziŋ inbisâtı ile Hazret-i Mesîhe gibi hizmet eyleyiŋ 
EPH.6.6*hemân göze karşᵼ kaʾannahu âdamlara beḡenilmek içỉn hizmet ėtmeŋ illâ Hazret-i Mesîhiŋ huddâmı gibi Allâh Teʿâlânıŋ murâdını cân ve göŋülden eyleyiŋ 
EPH.6.7*âdamlara gibi deḡil illâ Rabbe gibi hayr hevâhlık ile hizmet eyleyiŋ 
EPH.6.8*çün bilirsiŋiz ki herkes kendỉ ėtdiḡi íyliḡine göre Rabb Teʿâlâdan ʿivaz alsa gerek • ʿabd olsun hürr olsun 
EPH.6.9*ve siz ağalar dahi kezalik onlara öyle ėdesiz tehdîdi gevşeledip çün bilirsiŋiz ki hem siziŋ hem onlarıŋ Rabb Taŋrısı gökdedir ve ȯnuŋ katında kimseniŋ kişiliḡine bakmak yokdur 
EPH.6.10*mâbâkî ėy karındaşlarım Rabb Teâlâ ile ve ȯnuŋ kudret ve kuvvetiyle tevessuk eyleyiŋ 
EPH.6.11*Allâh Teʿâlânıŋ cümle silâhını gíyiŋ ki Şeytânıŋ vesveselerine mukâvemet ėtmeḡe kâdir olasız 
EPH.6.12*zîrâ güreşimiz dem ü lahm ile deḡil illâ emâret-i selâtîn ile bu dünyânıŋ hâkimleri ve bu ʿasrıŋ zalâmı ile hem havâda olan ervâh-ı habîse ile 
EPH.6.13*ȯnuŋ içỉn Allâh Teʿâlânıŋ cümle silâhını gíyiŋ tâ kim yaman günde mukâvemete kâdir olasız ve her şeyʾi tamâm ėtdikden soŋra kâʾim olasız 
EPH.6.14*pes vâsık belleriŋize hakkı kuşanıp ve birriŋ cevşenini gíyiŋ 
EPH.6.15*hem Selâm İncîliniŋ istiʿdâdı ile ayaklarıŋızı pûş ėtmiş duruŋ 
EPH.6.16*ve cümleden baş îmânıŋ siperini alıŋ ki ȯnuŋla ol habîsiŋ âteşî oklarını itfâ ėtmeḡe kâdir olasız 
EPH.6.17*ve halâsıŋ tolġasını da alıp hem Rûhuŋ kılıcını ki Kelâm-Ullâhdır 
EPH.6.18*her vakit her duʿâ ve tazarruʿda rûh ile namâz kılıp ve bunuŋ içỉn her muvâzebet ile uyanık olup hem cümle kadîsler içỉn duʿâ ėdiŋ 
EPH.6.19*hem benim içỉn dahi ki baŋa açık ağız ile söylemek vėrile tâ kim şul İncîliŋ sırrını cesâret ile iʿlâm eyleyem 
EPH.6.20*ki ȯnuŋ içỉn zincîrde iken resûlüm tâ kim ȯnủ bî-pervâ söyleyem nice ki söylemek gereḡim 
EPH.6.21*ve tâ siz dahi benim hâlimi ve ne işlerim bilesiz mahbûb karındaş ve Rabb içỉn sâdık hâdim Tihiko size hep bildirecekdir 
EPH.6.22*ki ben ȯnủ size bu husûs içỉn gönderdim ki benim hâlimi bilesiz ve kalbiŋize tesellî vėre 
EPH.6.23*Baba Allâh Teʿâlâdan ve Rabbimiz Hazret-i ʿİsâ el-Mesîhden karındaşlara selâm ve îmân ile meveddet olsun 
EPH.6.24*hem şul cümleler ile ki Rabbimiz Hazret-i ʿİsâ el-Mesîhi hulûsiyyet ile severler ʿinâyet olsun âmîn ∞ (Romadan Aya Suluklulara Tihiko ile yazılmış risâle budur) (Mâkabl + Ali Bey'in parafı) 
PHP.0.0*Pavlo nâm Resûlüŋ Filibelilere gönderdiḡi risâle
PHP.1.1*Hazret-i ʿİsâ el-Mesîhiŋ kulları Pavlo ve Timoteʾo Filibede Hazret-i ʿİsâ el-Mesîhiŋ cümle kadîsler ve kesîsler ve şemmâslarına 
PHP.1.2*size Babamız Allâh Teʿâlâdan ve Rabbimiz Hazret-i ʿİsâ el-Mesîhden ʿinâyet ve selâm olsun 
PHP.1.3*cümleŋiziŋ zikri ile Allâh Teʿâlâya şükürler ėderim 
PHP.1.4*dâʾimâ her namâzımda siziŋ içỉn sürur ile duʿâ ėdip 
PHP.1.5*siziŋ evvelden tâ şimdiye dek İncîlde olan iştirâkiŋiziŋ eclinden 
PHP.1.6*bu nesne içỉn iʿtimâdımız var iken sizde hayr ʿameli ihtirâʿ ėden kimesne ȯnủ Hazret-i ʿİsâ el-Mesîhiŋ gününde tekmîl eyleye 
PHP.1.7*lâyık olduğu üzere ki ben bunủ siziŋ içỉn kıyâs eyleyeyim çün ben sizi kalbimde tutarım • sizi derim ki cümleŋiz benim ʿinâyetime şerîksiŋiz bendlerimde olsun ihticâcımda olsun ve İncîliŋ isbâtında olsun 
PHP.1.8*zîrâ Allâh Teʿâlâ baŋa şâhiddir ki ben siziŋ cümleŋizi Hazret-i ʿİsâ el-Mesîhiŋ derûnunda pek severim 
PHP.1.9*ve bunuŋ içỉn duʿâ ėderim ki muveddetiŋiz maʿrifetde ve her fehimde ziyâd-ber-ziyâd ola 
PHP.1.10*ki fartî olan nesneleri temyîz ėdesiz tâ ki Mesîhiŋ günü içỉn hâlis ve bilâ-ʿasret 
PHP.1.11*Hazret-i ʿİsâ el-Mesîh ile Allâh Teʿâlâya mecd ü hamd içỉn olan birriŋ esmârından dolasız 
PHP.1.12*pes ėy karındaşlar isterim ki baŋa vâkiʿ olan nesneler İncîliŋ izdiyâdı içỉn olduğunu bilesiz 
PHP.1.13*şöyle ki benim Mesîh içỉn bendlerim bütün dîvânda ve cümle sâʾir kimesnelere meşhûrdur 
PHP.1.14*ve Rabbde karındaşlarımızıŋ çoğu benim bendlerime dayanıp bî-pervâ kelâmı söylemeḡe dahi ziyâde cerâʾet ėtdiler 
PHP.1.15*gerçi baʿzı var ki Hazret-i Mesîhi hasedden ve nizâʿdan tebşîr ėderler ammâ baʿzısı da var ki íyỉ muhabbetden tebşîr ėderler 
PHP.1.16*ve onlar ki Hazret-i Mesîhi ihlâs deḡil nizâʿdan tebşîr ėdip benim bendlerime musîbetler katmağa kasd ėderler 
PHP.1.17*ammâ bunlar meveddetden ėderler çün bilirler ki ben İncîliŋ ihticâcı içỉn nasb olundum 
PHP.1.18*her ne ise yine de her vechile ister sûretâ ister hakîkat üzere Hazret-i Mesîh tebşîr olunur ve bundan sevinirim hem dahi sevineyim 
PHP.1.19*zîrâ bilirim ki bu baŋa duʿâŋız ile ve Hazret-i ʿİsâ el-Mesîhiŋ Rûhunuŋ imdâdı ile halâsa döne 
PHP.1.20*nitekim intizâr ile beklerim hem umarım ki bir nesnede hicâb ėtmeyem belki her bî-pervâlık ile her zamân gibi şimdi dahi böyle Hazret-i Mesîh benim bedenimde ister hayât ile ister mevt ile müteʿazzam ola 
PHP.1.21*zîrâ Mesîh baŋa gerek hayvâtda gerek mevtde kesbdir 
PHP.1.22*pes cesedde dirilmekden baŋa fâʾide gelir mi ya neyi ihtiyâr ėdeyim bilmem 
PHP.1.23*zîrâ iki tarafdan müzayyakım çün bedenden ayrılmak ve Mesîh ile olmağa hasretim ve bu baŋa ziyâdesiyle íyỉ olurdu 
PHP.1.24*ammâ bedende kalmak siziŋ içỉn dahi lâzımdır 
PHP.1.25*ve bunủ yakînen bilirim ki kalırım ve terbiyyeŋiz içỉn hem îmânıŋ süruru içỉn yanıŋızda duracak'ım 
PHP.1.26*tâ kim benim sebebimden Hazret-i ʿİsâ el-Mesîh ile olan fahriŋiz ben tekrâr yanıŋızda hâzır iken mezîd ola 
PHP.1.27*hemân Hazret-i Mesîhiŋ İncîline lâyık olduğu üzere geçiniŋ tâ sizi gelip görmüş ya ġâʾib iken hâliŋizi işitmiş olayım ki İncîle îmân getirmek içỉn yekdil üzere cihâd ėdip bir rûhda sâbitsiŋiz 
PHP.1.28*hîç bir şeyde ve mukâvimlerden korkudulmayıp ol ki onlarıŋ helâkine ve size Allâh Teʿâlâdan halâsa ʿalâmetdir 
PHP.1.29*zîrâ size Hazret-i Mesîh içỉn ʿinâyetden vėrildi ki yalıŋız ȯŋa müʾmin olmak deḡil belki ȯnuŋ içỉn teʾellüm çekmek 
PHP.1.30*ol bende gördüḡüŋüz ve hâlâ benden işitdiḡiŋiz cihâda dayanasız ∞ 
PHP.2.1*Pes eḡer Hazret-i Mesîhde bir tesellî eḡer meveddetiŋ bir muʿâveneti eḡer Rûhuŋ bir şirketi eḡer reʾfet ve merhametler var ise 
PHP.2.2*benim sürurumu tamâm eyleyiŋ ve muhabbetiŋiz bir hem meveddetiŋiz bir olup yek dil yek reʾy olasız 
PHP.2.3*hîç bir şeyʾi münâzaʿa ve bâtıl fahr içỉn ėtmeyip ammâ tevâzuʿ içỉn birbiriŋizi kendỉden efdal zann eyleyiŋ 
PHP.2.4*herkes hemân kendỉ nesnesine bakmasın illâ herkes ġayrıŋ nesnelerine de baksın 
PHP.2.5*Hazret-i ʿİsâ el-Mesîhde olan hannân sizde de olsun 
PHP.2.6*ki Allâh Teʿâlânıŋ şibhinde iken Allâh Teʿâlânıŋ küfvi olmağa ġanîme saymadı 
PHP.2.7*illâ kendỉyi hîçe sayıp ʿabdiŋ şeklini alıp âdamlara müşâbih oldu 
PHP.2.8*ve sûretde âdam gibi bulunup kendỉ kendỉsini alçakladı hem tâ ölüme hattâ salîbiŋ ölümüne dek mutîʿ oldu 
PHP.2.9*ȯnuŋ içỉn ȯnủ Allâh Teʿâlâ ziyâde rifʿatli eyledi ve ȯŋa bir isim vėrdi ki her isme üstdür 
PHP.2.10*tâ ki ʿİsânıŋ ismine diz çöke gökdeki ve yerdeki hem yer altındaki de 
PHP.2.11*ve her dil ikrâr eyleye ki Baba Allâh Teʿâlânıŋ mecdi içỉn Hazret-i ʿİsâ el-Mesîh Rabbdir 
PHP.2.12*imdi ėy sevgỉlilerim nice ki baŋa dâʾimâ yalıŋız huzûrumda deḡil belki hâlâ ġaybetimde dahi ziyâde itâʿat ėtdiŋiz ise halâsıŋızı bîm ü lerze ile tekmîl eyleyiŋ 
PHP.2.13*zîrâ sizde murâdı hem ʿameli kendỉ rızâsı üzere ėder 
PHP.2.14*her şeyʾi tedemmürsüz hem mücâdelesiz eyleyiŋ 
PHP.2.15*tâ kim melâmetsiz hâlis Allâhıŋ oğulları ve ʿayıbsız olasız • şul fâsid ve fâsık tâʾifede ki aralarında ʿâlem meşʿaleleri gibi ziyâ vėrip ve hayvâtıŋ kelâmını tutarsıŋız 
PHP.2.16*tâ kim Hazret-i Mesîhiŋ gününde fahr ėtmeḡe kâdir olam ki bî-maʿnî yürümedim ve sömeḡe zahmet çekmedim 
PHP.2.17*belki eḡerçi ben döküş kurbânı gibi zebîha ve îmânıŋızıŋ hizmeti içỉn takrîb olunursam ferahnâkım ve cümleŋiz ile mesrûrum 
PHP.2.18*siz dahi ferahnâk benim ile bile mesrûr oluŋ 
PHP.2.19*pes Rabb ʿİsâda umarım ki size Timoteʾoyu ʿan-karîb gönderem tâ kim ben dahi hâliŋizi bilip hâtırım hoş ola 
PHP.2.20*zîrâ göŋlüme muvâfık bir kimsem yokdur ki hulûsiyyet ile maslahatlarıŋıza mukayyed ola 
PHP.2.21*zîrâ herkes kendỉye çalışıp Hazret-i ʿİsâ el-Mesîhe çalışmaz 
PHP.2.22*ammâ siz ȯnuŋ tecribesini bilirsiŋiz ki oğul babaya hizmet ėder gibi benim ile İncîlde hizmet eyledi 
PHP.2.23*pes kendỉ hâlimi gördüḡüm gibi umarım ki bunủ göndereyim 
PHP.2.24*hem Rabbde ümîdim var ki ben dahi teziye geleyim 
PHP.2.25*ammâ livâzımdan gördüm ki size Ebafrodit nâm karındaşı ve muʿâvin hem ve seferdaşımı ve siziŋ resûlüŋüzü ve hâcetlerimde emekdârı gönderem 
PHP.2.26*zîrâ o size pek hasretdir ve siz ȯnuŋ hasteliḡini işitdiḡiŋizden pek elem çekdi 
PHP.2.27*ve hadd-i zâtda hasta ve ölüme yakın idi ammâ Allâh Teʿâlâ ȯŋa merhamet kıldı ve yalıŋız ȯŋa deḡil belki baŋa da tâ kim ġam üzere ġamım olmaya 
PHP.2.28*pes ȯnủ dahi ziyâde cehd ile gönderdim tâ kim ȯnủ tekrâr görüp sevinesiz de benim elemim eksile 
PHP.2.29*imdi ȯnủ Rabb içỉn her sürur ile kabûl eyleyiŋ ve buncılayın kimesneleri iʿtibâr eyleyiŋ 
PHP.2.30*zîrâ o Rabbiŋ ʿameli içỉn ölüme yaklaşdı idi ve siziŋ baŋa hizmetiŋiziŋ kusûrunu tetmîm ėtmek içỉn ʿömrüne mukayyed olmadı ∞ 
PHP.3.1*Mâbâkî ėy karındaşlarım Rabb ile mesrûr oluŋ • ben size yine ol nesneleri yazmağa usanmam ve size emînlikdir 
PHP.3.2*köpeklerden sakınıŋ bed ʿâmillerden sakınıŋ ve hattândan sakınıŋ 
PHP.3.3*zîrâ biziz ehl-i hattân ki rûh ile Allâh Teʿâlâya ʿibâdet ėderiz • Hazret-i ʿİsâ Mesîh ile fahrileniriz de cesede ittikâl ėtmeziz 
PHP.3.4*eḡerçi cesedde dahi ittikâl ėdeceḡim var ise de bir ġayrı kimse zann ėderse ki kendỉ cesedinde ittikâl ėdecek şeyʾi vardır benim dahi ziyâde vardır 
PHP.3.5*çün sekizinci günde mahtûn oldum ve İsrâʾîliŋ tâʾifesinden Benyâmîn sıbtından ʿİbrânîlerden ʿİbrânî ve dînde Ferîzzîyim 
PHP.3.6*ġayretde derseŋ kilîseyi ıtrâd eyledim • Tevrâtdan birr ü takvâsında derseŋ levimsiz idim 
PHP.3.7*ammâ baŋa ası olan nesneleri Hazret-i Mesîh içỉn husrân saydım 
PHP.3.8*hem her şeyʾi husrân tutarım şul Rabbim Hazret-i ʿİsâ el-Mesîhiŋ maʿrifetiniŋ fazîletinden ki ȯnuŋ içỉn her şeyʾi hasâre eyledim ve Hazret-i Mesîhi istirbâh ėtmek içỉn onları zibil yerine tutarım 
PHP.3.9*ve ȯnuŋla bulunmak içỉn vaktâki Tevrâtdan olan birrim yokdur illâ ol birr var ki Mesîhiŋ îmânındandır yaʿnî ol birr ki îmânıŋ vâsıtası ile Allâh Teʿâlâdandır 
PHP.3.10*ȯnủ ve ihyâsınıŋ kuvvetini hem teʾellümleriniŋ iştirâkini bilmem içỉn ki ȯnuŋ ölümünde müteşâbih oldum 
PHP.3.11*bir vechile ölüleriŋ ihyâsına nâʾil olmağa kâdırmıyım diyẻ yoklamak içỉn 
PHP.3.12*artᵼk öḡdülü aldım ya kâmil oldum dėmem lakin alırmıyım diyẻ koşarak saʿy ėderim bunuŋ içỉn dahi Hazret-i ʿİsâ el-Mesîhden tutuldum 
PHP.3.13*ėy karındaşlar ben dahi kendỉmi zann ėtmem ki öḡdülü aldım 
PHP.3.14*ammâ bir şeyʾi ėderim • ardda olan nesneleri unudup ve öŋde olan nesnelere semt ėdip doğru Allâh Teʿâlânıŋ ve Hazret-i ʿİsâ el-Mesîh ile olan fevkânî daʿvetiniŋ öḡdülüne çekilirim 
PHP.3.15*pes nekadar kâmil isek böyle reʾy ėdelim ve eḡer siz bir nesne de ġayrı şeyiŋ zaʿmında iseŋiz ȯnủ size Allâh Teʿâlâ keşf eyleye 
PHP.3.16*hemân bir kâʿide üzere süluk ėdelim ve nâʾil olduğumuz nesnede hemân bir hiss üzere olalım 
PHP.3.17*ėy karındaşlarım böylece muktedîlerim oluŋ ve süluk ėdenlere böyle teʾemmül eyleyiŋ nice ki bizi kıdvet tutarsıŋız 
PHP.3.18*zîrâ niçesi böyle süluk ėderler ki ben niçe kerre size evvel söylediḡim gibi ve hâlâ ağlayıp söylerim ki Mesîhiŋ salîbiniŋ düşmanlarıdır 
PHP.3.19*ki onlarıŋ soŋu helâk onlarıŋ ilâhı şikem ve ʿizzeti ʿaybları içỉndir ki arzî nesnelere mukayyedlerdir 
PHP.3.20*bizim el-fettimiz ise semâ iledir ki oradan Hallâsımız Rabbimiz Hazret-i ʿİsâ el-Mesîhe muntazırlarız 
PHP.3.21*ol ki bizim ednâ cesedimizi ġayrı şekle koya ki kendỉ ʿazîz cesedine müşâbih ola şul kuvvet üzere ki ȯnuŋla her şeyʾi kendỉye münkâd ėtmeḡe kâdirdir ∞ 
PHP.4.1*İmdi ėy mahbûb ve matlûb ki sürur karındaşlarım ve başım tâcımsıŋız hemân böyle Rabbde sâbit oluŋ ėy sevgỉliler 
PHP.4.2*Evodiyâya dahi yalvarırım hem kezalik Sintikeye yalvarırım ki Rabb Teʿâlânıŋ husûsunda hemân bir zann üzere olalar 
PHP.4.3*saŋa da ėy şerîk-i sâdık yalvarırım ki onlara yârdım ėdesin çün benim ile İncîl içỉn ictihâd eylediler • Kılemens ile ve sâʾir ʿameldaşlarım ile bile ki onlarıŋ adları hayvâtıŋ kitâbındadır 
PHP.4.4*dâʾimâ Rabb Teʿâlâ ile mesrûr oluŋ • tekrâr derim mesrûr olasız 
PHP.4.5*cümle âdamlara hilmiŋiz maʿlûm olsun • Rabb Teʿâlâ yakındır 
PHP.4.6*hîç bir şeyʾi içỉn ġam ėtmeŋ ancak her şeyde talebleriŋiz namâz ve duʿâ ve şükr ile Allâh Teʿâlâya iʿlâm oluna 
PHP.4.7*ve her farkü'l-fehm olan Allâh Teʿâlânıŋ selâmeti Hazret-i ʿİsâ el-Mesîh ile kalbleriŋizi ve ʿakıllarıŋızı hıfz eyleye 
PHP.4.8*mâbâkî ėy karındaşlar her şeyʾ ki hakk ʿazîz ʿâdil nazîk merġûb adı íyỉ fazîl memdûh ise onlara mukayyed oluŋ 
PHP.4.9*ki onları benden öḡrendiŋiz aldıŋız ve işitdiŋiz hem gördüŋüz bu nesneleri eyleyiŋ de Selâmet Velîsi Allâh siziŋle ola 
PHP.4.10*ben Rabbiŋ sebebi ile pek sevindim ki baŋa olan takarrübüŋüz tâzelendi ve evvelde mukayyed idiŋiz ancak fursatıŋız eksik idi 
PHP.4.11*ben bunủ ȯnuŋ içỉn dėmem ki zarûretim ola çün ben kendỉ hâlimden hoşnûd olmağa öḡrendim 
PHP.4.12*ben ednâ olmağa hem fâzıl olmağa da bilirim hem cümlede ve her şeyde tok olmağa hem aç olmağa bolluğa ve züḡürdlüḡe alışdım 
PHP.4.13*baŋa takviyye vėren Hazret-i Mesîh ile her şeyʾe kâdirim 
PHP.4.14*nihâyet çün mesâʾibimde bile şerîk olduŋuz • íyỉ vardıŋız 
PHP.4.15*pes siz dahi bilirsiŋiz ėy Filibeliler ki İncîliŋ ibtidâsında ben Makedoniyyadan gitdiḡim zamân sizden ġayrı hîç bir cemâʿat alışda ve vėrişde beni hissemend ėtmedi 
PHP.4.16*zîrâ Selanikîde bile iken baŋa bir ve iki defʿa lâzım olanı gönderdiŋiz 
PHP.4.17*ȯnuŋ içỉn deḡil ki ben bahşîşler arayım illâ hisâbıŋız içỉn ol semer-i cezîleyi ararım 
PHP.4.18*her şeyʾi kabûl ėtdim ve bolluğum var hem doyarım çün sizden gönderilmiş hoş-bûyu Allâh Teʿâlâya makbûl ve marzî kurbânı Epafroditodan aldım 
PHP.4.19*pes Allâh Teʿâlâ size kendỉ ġınâsına göre ʿizzet ile Hazret-i ʿİsâ el-Mesîh içỉn her lâzım olanı yetişdire 
PHP.4.20*ve Allâh Teʿâlâya hem Babamıza ebedi'l-âbâd mecd olsun âmîn 
PHP.4.21*cümle kadîslere Hazret-i ʿİsâ Mesîhde selâm eyleyiŋ • benim ile olan karındaşlar size selâm ėderler 
PHP.4.22*size cümle kadîsler ve bâ-husûs kayseriŋ sarâyında olanlar selâm ėderler 
PHP.4.23*Rabbimiz Hazret-i ʿİsânıŋ ʿinâyeti cümleŋiz ile olsun âmîn ∞ (Romadan Filibelilere yazılan ve Epafrodito ile gönderilen risâle budur) (Mâkabl + Ali Bey'in parafı) 
COL.0.0*Pavlo nâm resûlüŋ Koloslulara gönderdiḡi risâle
COL.1.1*Allâh Teʿâlânıŋ murâd-ı şerîfi ile Hazret-i ʿİsâ el-Mesîhiŋ resûlü Pavlo ve karındaş Timoteʾo 
COL.1.2*Kolosde olan mesîhî müʾmin ve kadîs karındaşlarına size Babamız Allâh Teʿâlâdan ve Rabb ʿİsâ el-Mesîhden ʿinâyet ve selâm olsun 
COL.1.3*biz dâʾimâ siziŋ içỉn duʿâ ėdip Allâh Teʿâlâya ve Rabbimiz Hazret-i ʿİsâ el-Mesîhiŋ Babasına şükürler ėderiz 
COL.1.4*çün Hazret-i ʿİsâ el-Mesîhe olan îmânıŋızı ve cümle kadîslere ėtdiḡiŋiz meveddetiŋizi işitdik 
COL.1.5*size göklerde saklanmış ümîdiŋ sebebi ile ki ȯnủ evvelden şul İncîliŋ hakk kelâmında işitdiŋiz 
COL.1.6*ki bütün dünyâya vâsıl olduğu gibi size dahi vâsıl oldu ve işitdiḡiŋiz hem hakk üzere Allâh Teʿâlânıŋ ʿinâyetini bildiḡiniz günden berỉ araŋızda meyve vėrip büyür 
COL.1.7*nice ki sevgili hizmetdaşımız Epafrodan öḡrendiŋiz ise ki siziŋ içỉn Hazret-i Mesîhiŋ sâdık hâdimidir 
COL.1.8*ol ki bize rûh ile olan meveddetiŋizi beyân eyledi 
COL.1.9*ȯnuŋ içỉn biz dahi bunủ işitdiḡimiz günden siziŋ içỉn duʿâ ėtmekden ve ol rûhuŋ murâdınıŋ maʿrifetinden her hikmet ve rûhânî fehâmet ile memlû olmaŋız içỉn durmayıp niyâz ėderiz 
COL.1.10*tâ kim Rabbe lâyık olduğu üzere süluk ėdip ȯnủ her şeyde râzı ėdesiz ve her sâlih ʿamelde meyvedâr olup Allâh Teʿâlânıŋ mağrifetinde neşv ü nümâ bulasız 
COL.1.11*ve ʿazîz kuvvetinden her tahammüle ve sabra sürur ile ve her kuvvet ile mukavvî olasız 
COL.1.12*Babaya şükr ėderek ki bizi kadîsleriŋ nûrunuŋ nasîbinde hissedâr olmağa lâyık eyledi 
COL.1.13*ol ki bizi zulümâtıŋ tasallutundan halâs eyledi ve bizi şul kendỉ Habîb Oğlunuŋ melekûtuna götürdü 
COL.1.14*ki onda ve ȯnuŋ dem-i şerîfi ile halâs ve günâha mağfiretimiz var 
COL.1.15*ol ki görünmez Allâh Teʿâlânıŋ sûreti ve cemîʿ mahlûkâtıŋ bikridir 
COL.1.16*zîrâ cümle nesneler ȯnuŋ ile halk olundular • semavâtda ve arzda olan nesneler görünen ve görünmeyen şeyler eḡer kürsîler eḡer saltanatlar eḡer reyâsetler eḡer hükûmetler cümle nesneler ȯnuŋla ve ȯnuŋ içỉn yaradılmışdır 
COL.1.17*ve o cümle şeylerden evveldir ve cümle nesneler ȯnuŋla kâʾimdir 
COL.1.18*ve cemâʿat cesediniŋ başı hem ibtidâ ve ölülerden bikr odur tâ kim her nesnede reʾîs ola 
COL.1.19*zîrâ Babanıŋ murâdı bu idi ki cümle kemâl onda sâkin ola 
COL.1.20*ve ȯnuŋ salîbiniŋ kanı ile selâmeti kılıp cümle eḡer arzda eḡer semavâtda olan şeyleri kendỉye ȯnuŋ sebebi ile mütesâlih eyleye 
COL.1.21*ve sizi dahi ki bir zamân ayrılmış ve zamîr ile bed ʿamellerde düşman idiŋiz 
COL.1.22*hâlâ kendỉ lahminiŋ cesedinde mevt ile mütesâlih eyledi tâ kim sizi kendỉ huzûruna kadîsler levimsiz ve cürümsüz ihzâr eyleye 
COL.1.23*eḡer müʾesses ve îmânda sâbit durup şul işitdiḡiŋiz İncîliŋ ümîdinden ayrılmazsaŋız ki gök altında olan her mahlûk arasında tebşîr olunmuşdur ve ben Pavlo ȯnuŋ emekdârıyım 
COL.1.24*ve hâlâ siziŋ içỉn çekdiḡim elemlerimde sevinirim ve nevbetim ile Hazret-i Mesîhiŋ musîbetleriniŋ kusûrunu cesedimde tetmîm ėderim şul ȯnuŋ cesedi içỉn ki cemâʿatdir 
COL.1.25*ve ben ȯnuŋ emekdârı oldum • ol Allâh Teʿâlânıŋ kısmetinden ki baŋa siziŋ içỉn vėrildi tâ kim Kelâm-Ullâhı tekmîl eyleyem 
COL.1.26*yaʿnî ol sırr ki dehir ve ʿusûrdan muhtefî idi ve hâlâ ol kendỉ kadîslerine ʿayân oldu 
COL.1.27*ki Allâh Teʿâlâ onlara bildirmek istedi • bu sırrıŋ ʿizzetiniŋ ġınâları bütperestler arasında ne şekildir ki ol ġınâ araŋızda ʿizzetiŋ ümîdi Hazret-i Mesîhdir 
COL.1.28*ki biz ȯnủ tebşîr ėdip her âdama her hikmetden nasîhat ve taʿlîm vėririz her kişiyi Allâh Teʿâlâya Hazret-i ʿİsâ el-Mesîh ile kâmil ihzâr ėtmek içỉn 
COL.1.29*ki ȯnuŋ içỉn zahmet çekip baŋa ġâyet ile muʿâvenet ėden kuvvetine göre cehâd ėderim ∞ 
COL.2.1*Bu sebebden isterim ki bilesiz ben siziŋ içỉn ve Laodikiyyede olanlarıŋ hem yüzümü cesedde görmeyenleriŋ hepisi içỉn ne kadar cihâd ėderim 
COL.2.2*tâ kim onlarıŋ kalbleri mütesellî ola çün onlar meveddetde ve fehmiŋ tamâm teyakkununuŋ ġınâsına Allâh Teʿâlâ ve Babanıŋ hem şul Hazret-i Mesîhiŋ sırrını bilmek içỉn muttasıllardır 
COL.2.3*ki cümle hikmet ve maʿrifetiŋ hazîneleri onda meknûndur 
COL.2.4*pes bunủ ȯnuŋ içỉn dėrim ki kimse sizi ilkâ içỉn düzme kelimât ile aldatmaya 
COL.2.5*zîrâ eḡerçi cesed ile ġâʾib isem rûh ile siziŋleyim sevinip ve nizâmıŋızı hem Hazret-i Mesîhe îmânıŋızıŋ kavîliḡini görüp 
COL.2.6*pes nice ki Rabb ʿİsâ el-Mesîhi kabûl ėtdiŋiz ȯnuŋ ile dahi böyle süluk eyleyiŋ 
COL.2.7*ȯnuŋ içinde müʾessel ve mebnî hem îmânda kâvî olup nice müteʿallim olduğuŋuz ise ki onda şükür ile izdiyâd üzere olasız 
COL.2.8*sakınıŋ ki sizi felsefe ile ve insânıŋ nakline hem ʿâlemiŋ ʿanâsırına muvâfık ammâ Hazret-i Mesîhe muhâlif bâtıl dalâlet ile nehb ėder kimesne olmaya 
COL.2.9*zîrâ lâhûtuŋ kemâli cesediyyet ile ȯnuŋ içinde sâkindir 
COL.2.10*ve siz ȯnuŋla kâmilsiŋiz ki her saltanatıŋ ve hükûmetiŋ başıdır 
COL.2.11*ve ȯnuŋ ile el emeksizin olan hitân ile mahtûn olduŋuz çünki nefis günâhlarınıŋ cesedinden Hazret-i Mesîhiŋ hitânıyla soyulduŋuz 
COL.2.12*ȯnuŋ ile şul maʿmûdiyyede defn olunup ȯnuŋla dahi ihyâ olduŋuz • ol Allâh Teʿâlânıŋ kuvvetine îmân getirmeŋizle ki ȯnủ ölülerden ihyâ eyledi 
COL.2.13*hem ȯnuŋla sizi ki günâhlarda ölmüş ve etiŋizin ġulfesinde {ölü} idiŋiz • ihyâ ėtdi çün size cümle günâhları ʿafv ėdip 
COL.2.14*bize muhâlif âyînleriŋ temessükünü mahv eyledi • ȯnủ derim ki bize zıdd idi • salîbde asıp ortadan kaldırdı 
COL.2.15*ve hükûmât ve saltanatları soyup onlardan ȯnuŋ ile muzaffer olup onları âşikâre seyretdirdi 
COL.2.16*pes yemekde ve içmekde ve bayrâm ya ay başınıŋ ya sebt gününüŋ husûsunda kimse hükm ėtmesin 
COL.2.17*ki ol nesneler gelecek şeyleriŋ gölgesidir ammâ cesed Hazret-i Mesîhiŋdir 
COL.2.18*kimse size kendỉ murâdı üzere tevâzuʿda ve melekleriŋ hizmetinde hükm ėtmesin ki görmediḡi nesnelere ayak basıp kendỉ nefsiniŋ ʿaklından tecessüd ile istikbâl ėtmeye 
COL.2.19*ve başa yapışmayıp ki bütün cesed evsâl ve makrûnât ile muʿâven ve muttasal iken Allâh Teʿâlâdan neşv ü nümâ alır 
COL.2.20*pes eḡer Hazret-i Mesîh ile dünyânıŋ ʿanâsırından öldüŋüz ise niçỉn dünyâda dirilenler gibi âyînleriyle yüklenirsiŋiz 
COL.2.21*yeme tatma örseleme dėrler 
COL.2.22*ve bu cümle nesneler kullanmağa yıpranırlar • bunlar insânıŋ emirlerine ve taʿlîmlerine göredir 
COL.2.23*ki bu nesneleriŋ gerçi nâfile ʿibâdet ve tevâzuʿ hem bedene şefkat ėtmemek ile hikmet hakkı vardır ammâ nefsi işbâʿ ėder nesneler içỉn oldukları takdîrce bir hebbeye deḡmezler ∞ 
COL.3.1*Pes çün Hazret-i Mesîh ile ihyâ olunduŋuz • ol ʿulvî nesneleri arayıŋ ki orada Hazret-i Mesîh Allâh Teʿâlânıŋ sağ cânibinde câlisdir 
COL.3.2*ʿulvî nesneleri fikr eyleyiŋ • arzda olan nesneleri fikr ėtmeŋ 
COL.3.3*zîrâ siz ölmüşsüŋüz ve hayâtıŋız Hazret-i Mesîh ile Allâh Teʿâlâda müstetirdir 
COL.3.4*hayâtıŋız olan Mesîh zâhir olduğu zamân o zamân siz dahi ȯnuŋla bile ʿizzetde zâhir olursuŋuz 
COL.3.5*pes yer üzerinde olan aʿzâŋızı da zinâyı denesi muhannesliḡi bed şehveti ve bütperestlik olan hisseti temyît eyleyiŋ 
COL.3.6*ki onlarıŋ sebebi ile ʿâsî oğullar üzerine ġazab-ullâh gelir 
COL.3.7*ve siz dahi onlarda dirildikde bir zamân süluk ėderdiŋiz 
COL.3.8*nihâyet şimdi siz bu cümle nesneleri dahi tarh eyleyiŋ • ġazabı hışmı şirreti sebbi ve ağzıŋızdan fehaşeti 
COL.3.9*birbiriŋize yalan söylemeŋ çünki ol ʿatîk insândan cemîʿ efʿâli ile soyunup 
COL.3.10*ol cedîdi gíydiŋiz ki ȯnủ Yaradanıŋ sûretine göre maʿrifet içỉn tecdîd olundu 
COL.3.11*ki onda ne Yûnânî ne Yahûdî • ne hitân ne kulfe • ne ʿacemî ne Tatarî • ne hürr ne ʿabd arasında farkı var illâ küll-fi-küll Hazret-i Mesîhdir 
COL.3.12*pes Allâh Teʿâlânıŋ muhtârları kadîsleri ve habîbleri gibi reʾfet ü merhameti • lütuf ve tevâzuʿyu • hilm ve sabrı telebbüs eyleyiŋ 
COL.3.13*birbiriŋize tahammül ėdip bir kimseniŋ bir kimse üzerine daʿvâsı var ise bağışlayıŋ • Hazret-i Mesîh size bağışladığı gibi siz dahi böyle eyleyiŋ 
COL.3.14*ve bu cümle nesnelerden ziyâde kemâliŋ ʿakdi olan meveddeti telbîs eyleyiŋ 
COL.3.15*hem kalbleriŋize Allâh Teʿâlânıŋ selâmı istîlâ eylesin ki ȯŋa bir cesedde daʿvet olunduŋuz hem şâkir olasız 
COL.3.16*Hazret-i Mesîhiŋ kelâmı sizde feyz ile sâkin olsun • birbiriŋize her hikmetde mezmûrât ve tesbîhât ve rûhanî uġniyyeler ile taʿlîm ve nasîhat ėdip cân ve göŋülden lütf ile ırlayasız 
COL.3.17*ve her ne ki işlerseŋiz ister kavilde ister fiʿilde her şeyʾi Rabb ʿİsânıŋ ismi ile eyleyip ȯnuŋ cihetinde Allâh Teʿâlâya ve Babaya şükürler eyleyesiz 
COL.3.18*ėy karılar kocalara mahzûʿa oluŋ Rabbde lâyık olan üzere 
COL.3.19*ėy kocalar karılarıŋızı seviŋ ve onlara acı sözler söylemeŋ 
COL.3.20*ėy oğullar vâlideyniŋize her şeyde mutîʿ oluŋ zîrâ bu Rabb Teʿâlâya makbûldür 
COL.3.21*ėy babalar oğullarıŋızı ġazabnâk eylemeŋ ki iblâs olmayalar 
COL.3.22*ėy hizmetkârlar beşeriyyet üzere olan ağalarıŋıza her şeyde mutîʿ oluŋ • göze karşᵼ kaʾannahu âdamlara beḡenilmek içỉn hizmet ėtmeŋ illâ kalbiŋ inbisâtı ile Allâh Teʿâlâdan korkup hizmet eyleyiŋ 
COL.3.23*ve her ne ki işlerseŋiz göŋlünce eyleyiŋ âdamlara işler gibi deḡil ammâ Rabbe işler gibi işleyiŋ 
COL.3.24*ve biliŋ ki Rabbden mîrâsıŋ ʿivazını alacaksıŋız zîrâ Rabb el-Mesîhe hizmet ėdersiŋiz 
COL.3.25*ammâ ġadr ėden ėtdiḡi ġadrine göre cezâsın bula ve kişiliḡe bakmak yokdur (26) ėy ağalar hizmetkârlara hakk ve ʿadâlet eyleyiŋ çün bilirsiŋiz ki siziŋ de gökde Rabbiŋiz var ∞ 
COL.4.1*{Osm metindeki 4:1 için 3:26'ya bakınız} 
COL.4.2*(1) Namâzda muvâzebet eyleyiŋ ve onlarda şükr ile müntebih oluŋ 
COL.4.3*(2) bizim içỉn dahi bile duʿâ ėdiŋ tâ kim Allâh Teʿâlâ bize kelâmıŋ kapᵼsını feth eyleye • Mesîhiŋ şul sırrını bilmek içỉn ki ȯnuŋ yoluna esîrim 
COL.4.4*(3) ve ȯnủ baŋa söylemek düşer gibi iʿlân ėdeyim 
COL.4.5*(4) hâricler ile ʿâkilâne geçiniŋ • fırsatı ġanîme görüŋ 
COL.4.6*(5) söyleyişiŋiz dâʾimâ lütf ile olup mümellah olsun ki herkese ne yüzden cevâb vėrmek gerek ise bilesiz 
COL.4.7*(6) Rabb içỉn hizmetdaşım ve hâdim-i sâdık hem karındaş Tihiko size hep hâlimi iʿlâm ėdecekdir 
COL.4.8*(7) ȯnủ bu husûs içỉn gönderdim ki hâliŋizi bile ve kalbleriŋizi tesellî eyleye 
COL.4.9*(8) şul sâdık ve mahbûb karındaş Onesimo ile bile ki sizdendir • onlar size buranıŋ hep ahvâlini bildireceklerdir 
COL.4.10*(9) benim ile bile esîr Aristarko size selâm ėder ve Barnâbânıŋ ʿamuca zâdesi Marko da ki ȯnuŋ husûsu içỉn size gelirse ȯnủ kabûl ėdesiz diyẻ sipâriş olundu 
COL.4.11*(10) ve Yusto dėdikleri Yesûʿ ki onlar ehl-i hitândandır • bunlar yalıŋız baŋa melekût-ullâhıŋ ʿamelinde yârdım ėdip tesellî eylediler 
COL.4.12*(11) sizden olan Mesîhiŋ ʿabdi Epafro size selâm ėder ve dâʾimâ siziŋ içỉn duʿâlarda ictihâd eyler ki kâmil ve Allâh Teʿâlânıŋ her merzâtından mümtelî olasız 
COL.4.13*(12) zîrâ ben ȯŋa şâhidlik ėderim ki o size Laodikiyyelilere hem Hirabolilere pek ġayretlidir 
COL.4.14*(13) muhibb Luka et-tabîb ve Demâ size selâm ėderler 
COL.4.15*(14) Laodikiyyede olan karındaşlara ve Nimfaya ve evinde olan cemâʿatine selâm eyleyiŋ 
COL.4.16*(15) ve bu risâle yanıŋızda okundukdan soŋra ȯnủ Laodikiyyelileriŋ kilîsesinde dahi okuduŋ ve siz dahi Laodikîlere gönderdiḡim risâleyi okuyuŋ 
COL.4.17*(16) ve Arhipoya deyiŋ ki Rabb içỉn kabûl ėtdiḡiŋ hizmetiŋe mukayyed olup tekmîl ėdesin 
COL.4.18*(17) ben Pavlonuŋ elinden gelen selâm budur • bendlerimi yâd eyleyiŋ • ʿinâyet-ullâh siziŋle olsun âmîn ∞ (Romadan yazılıp Tihiko ve Onesimo ile Koloslulara gönderilen risâle budur) (Mâkabl + Ali Bey'in parafı) 
1TH.0.0*Pavlo nâm resûlüŋ Selaniklilere gönderdiḡi risâleʾ-i ûlâ
1TH.1.1*Pavlo ve Silvano ve Timoteʾo Selanikde olan Ebb Allâhıŋ ve Rabb ʿİsâ el-Mesîhiŋ kilîsesine size Babamız Allâh Teʿâlâdan ve Rabbimiz ʿİsâ el-Mesîhden ʿinâyet ve selâm olsun 
1TH.1.2*dâʾimâ siziŋ içỉn Allâh Teʿâlâya şükürler ėdip sizi duʿâlarımızda yâd ėderiz 
1TH.1.3*îmânıŋızıŋ ʿamelini ve meveddetiŋiziŋ zahmetini ve Babamız Allâh Teʿâlânıŋ huzûrunda Rabbimiz Hazret-i ʿİsâ el-Mesîhiŋ ümîdinde tahammülüŋüzü durmayıp hâtırımıza getirdiriz 
1TH.1.4*çün ėy Allâhıŋ sevgỉlileri karındaşlar siziŋ muhtâr olduğuŋuzu biliriz 
1TH.1.5*zîrâ size olan tebşîrimiz yalıŋız kelâm ile deḡil idi belki kuvvet ve Rûhü'l-Kudüs ve teyakkun ile idi nice ki siziŋ içỉn araŋızda ne şekil idiḡimizi bilirsiŋiz 
1TH.1.6*ve siz bizim hem Rabbiŋ muktedîleri olup çok musîbetde Rûhü'l-Kudsüŋ süruru ile kelâmı kabûl ėtdiŋiz 
1TH.1.7*şöyle ki Makedoniyyada ve Ahaʾiyyede olan cümle müʾminlere kıdveler idiŋiz 
1TH.1.8*zîrâ Rabbiŋ kelâmı sizden yalıŋız Makedoniyya ve Ahaʾiyyede erinen olmadı belki Allâh Teʿâlâya getirdiḡiŋiz îmân dahi her yerde şâyiʿ olmuşdur şöyle ki söyleyeceḡimiz kalmadı 
1TH.1.9*zîrâ onlar bizim içỉn haber vėrdiler size duhûlümüz ne şekil idi ve nice ki Hayy ve Hakk Allâha ʿibâdet ėtmek içỉn bütleri bırağıp Allâh Teʿâlâya döndüŋüz 
1TH.1.10*hem nice ki ȯnuŋ ölülerden ihyâ ėtdiḡi Oğlunu yaʿnî bizi gelecek ġazabdan halâs ėden Hazret-i ʿİsâyı {göklerden} beklersiŋiz ∞ 
1TH.2.1*Zîrâ ėy karındaşlar siz kendỉleriŋiz bilirsiŋiz ki bizim size duhûlümüz bâtıl deḡil idi 
1TH.2.2*belki eḡerçi bildiḡiŋiz gibi evvelden sabr ėdip Filibede şetimler çekdik ise yine de Allâhımız ile bî-pervâ olup yanıŋızda niçe cihâd ile Allâhıŋ büşrâsını söyledik 
1TH.2.3*zîrâ nasîhatimiz müdâheneden ve dahîsden hem mekr ile deḡil idi 
1TH.2.4*illâ nice ki Allâh Teʿâlâdan muhtârlar olup bize tebşîr inanıldı ise böyle söyleriz âdamlara deḡil belki kalblerimizi imtihân ėden Allâha beḡenilmek içỉn 
1TH.2.5*çün bildiḡiŋiz gibi hîç temelluk sözlerini istiʿmâl ėtmedik ve hisset içỉn bahâne ėtmedik • Allâh sâhiddir 
1TH.2.6*ve âdamlardan ne sizden ne ġayrılardan ʿizzeti aramadık eḡerçi Hazret-i Mesîhiŋ resûlleri iken size yük olmağa kâdir idik ise de 
1TH.2.7*illâ araŋızda halîmler idik bir dâye kendỉ evlâdını ohşadığı gibi 
1TH.2.8*bu vechile müştâk olup size yalıŋız Allâhıŋ tebşîrinden deḡil belki kendỉ nefeslerimizden de hissemend ėtmek cânımıza minnet idi zîrâ mahbûblarımız idiŋiz 
1TH.2.9*çün ėy karındaşlar bizim mihnet ve zahmetimiz hâzırıŋızdadır ki size yük olmayalım diyẻ gėce ve gündüz işleyip yanıŋızda Allâhıŋ İncîlini tebşîr eyledik 
1TH.2.10*siz ve Allâh Teʿâlâ dahi şâhidlersiŋiz nice araŋızda birr ü takvâ ile ve size ki müʾminlersiŋiz levimsiz geçindik 
1TH.2.11*nitekim maʿlûmuŋuzdur ki her biriŋizi baba oğullarına gibi nasîhat ve tesellî ėderdik 
1TH.2.12*hem işhâd ėder idik ki sizi kendỉ melekût ve mecdine daʿvet ėden Allâha lâyık olduğu gibi süluk ėdesiz 
1TH.2.13*ȯnuŋ içỉn dahi durmayıp Allâh Teʿâlâya şükürler ėderiz ki siz bizden işitdiḡiŋiz Kelâm-Ullâhı kabûl ėdip ȯnủ insân kelâmı gibi tutmadıŋız belki nice ki hakk ise siz müʾmînlerde ʿamel ėden Allâhıŋ Kelâmını gibi tutduŋuz 
1TH.2.14*çün siz ėy karındaşlar Yahûdâ vilâyetinde olan Allâhıŋ ʿİsâ el-Mesîhi cemâʿatlerine muktedî olduŋuz zîrâ siz dahi kendỉ tâʾifeŋizden ol nesneleri çekdiŋiz nice onlar şul Yahûdîlerden çekdiler 
1TH.2.15*ki Rabb ʿİsâyı hem kendỉ peyġamberlerini öldürdüler bizi kovdular hem Allâh Teʿâlâ onları sevmez hem cümle âdamlara zıddlardır 
1TH.2.16*ve bize bütperestlere söylemeḡe yasak ėtdiler ki halâs olmayalar tâ kim kendỉ günâhlarını tetmîm eyleyeler pes tâ âhire dek üzerlerine ġazab geldi 
1TH.2.17*ammâ biz ėy karındaşlar sizden biraz zamâna dek kalb ile deḡil ancak dîdâr ile mahrûm iken dahi ziyâde hasret ile dîdârıŋızı görmeḡe cehd eyledik 
1TH.2.18*ȯnuŋ içỉn size hîç olmazsa ben Pavlo bir ve iki kerre gelmek ister idik ammâ Şeytân bize mâniʿ oldu 
1TH.2.19*zîrâ ümîdimiz ya sürurumuz ya fahrimiziŋ tâcı ne yüzden ise siz dahi Rabbimiz Hazret-i ʿİsâ el-Mesîhiŋ huzûrunda ȯnuŋ gelişinde ondan deḡilmisiŋiz 
1TH.2.20*çün siz ʿizzetimiz ve sürurumuzsuŋuz ∞ 
1TH.3.1*Bu husûsdan artᵼk tahammüle kâdir olmayıp Atenada yalıŋız metrûklar olmak makbûlümüzdür 
1TH.3.2*ve karındaşımız hem Allâhıŋ hâdimi ve Mesîh tebşîrinde muʿâvin Timoteʾoyu size îmânıŋızda terbiye ve tevsîk ėtmek içỉn irsâl eyledik 
1TH.3.3*tâ kim bu musîbetlerde kimse muztarib olmaya zîrâ bilirsiŋiz ki biz bunuŋ içỉn nasb olunduk 
1TH.3.4*çün biz dahi yanıŋızda iken size pėşîn der idik ki musîbet çekeceḡiz nice ki vâkiʿ oldu ise hem siz dahi bilirsiŋiz 
1TH.3.5*ȯnuŋ içỉn tahammül kalmayıp ȯnủ îmânıŋızı bilmek içỉn gönderdim ki ol iğvâcı size iğvâ vėrmeye de zahmetimiz boşa çıkmaya 
1TH.3.6*ve Timoteʾo yakınlarda bize sizden gelip îmânıŋız ve meveddetiŋiz hem bizi dâʾimâ hayr ile zikr ėtdiḡiŋiz hem biz sizi istediḡimiz gibi iştiyâk ile görmeḡe murâd ėtdiḡiŋiz husûsundan müjde getirdi 
1TH.3.7*ȯnuŋ içỉn ėy karındaşlar cümle musîbetler ve zarûretlerimizde sizden îmânıŋız içỉn mütesellî olduk 
1TH.3.8*zîrâ biz hâlâ zindeyiz çünki siz Rabb ile sâbit-kademsiŋiz 
1TH.3.9*ve sizden Allâh Teʿâlâya ne şâkirlik getirmeḡe kâdiriz şul sâdmânlık içỉn ki siziŋ sebebiŋizden Allâh Teʿâlâmızıŋ husûsunda şâd oluruz 
1TH.3.10*ve gėce ve gündüz pek ibtihâl ėderiz ki dîdârıŋızı görüp îmânıŋızıŋ kusûrâtını tekmîl eyleyeviz 
1TH.3.11*pes Allâh Teʿâlâ ve Babamız kendỉsi hem Rabbimiz Hazret-i ʿİsâ el-Mesîh yolumuzu size doğrultsun 
1TH.3.12*ve Rabb Teʿâlâ vėrsin ki artıp gidesiz hem bizim size izdiyâd-ı meveddet üzere olduğumuz gibi bir biriŋize ve cümleŋize meveddeti mezîd eylesin 
1TH.3.13*kalbleri salâhiyyetde sâbit ėtmek içỉn ki Allâh Teʿâlânıŋ ve Babamızıŋ huzûrunda Rabbimiz Hazret-i ʿİsâ el-Mesîhiŋ gelişinde ȯnuŋ cümle mukaddesleri ile bî-günâh olalar ∞ 
1TH.4.1*Mâbâkî ėy karındaşlar size yalvarırız ve Rabb Mesîh içỉn nasîhat ėderiz ki nice bizden size lâyık olan süluku ve Allâhı râzı ėtmeḡi aldıŋız ise dahi izdiyâd üzere olasız 
1TH.4.2*zîrâ biz size Rabb ʿİsâ içỉn ne vasiyyetler ėtdik ise bilirsiŋiz 
1TH.4.3*çün Allâh Teʿâlânıŋ murâdı takdîsiŋizdir ki zinâdan ihtibâs ėdesiz 
1TH.4.4*ve dahi herkes sizden kendỉ âletini tahâretde ve şânda zabt ėtmeḡe bile 
1TH.4.5*şehvetiŋ hevesinde deḡil nice ki Allâh Teʿâlâyı bilmeyen bütperestler ėderler 
1TH.4.6*ve hîç kimse bu umûrda kendỉ karîbine tecâvüz ėtmeye zîrâ Rabb Teʿâlâ bu cümle nesneler içỉn intikâm alır nice ki evvel size söyledik ve işhâd eyledik ise 
1TH.4.7*zîrâ ol Allâh Teʿâlâ bizi tencîse daʿvet ėtmedi illâ tathîre daʿvet eyledi 
1TH.4.8*ȯnuŋ içỉn bu nesneleri tahkîr ėden âdamı tahkîr ėtmez illâ Allâh Teʿâlâyı tahkîr ėder ki kendỉ Rûhü'l-Kudsünü bize vėrdi 
1TH.4.9*kardaş muhabbeti husûsunda ise size yazmam lâzım deḡil zîrâ siz kendỉleriŋiz birbiriŋize muhabbet ėtmeḡe Allâh cânibinden öḡrendiŋiz 
1TH.4.10*çün siz dahi bunủ Makedoniyyada olan cümle karındaşlara ėdersiŋiz • imdi ėy karındaşlar size tenbîh ėderiz ki hemân izdiyâd üzere oluŋ 
1TH.4.11*ve cehd ile çalışıŋ ki râhatda olup kendỉ mesâlihleri göresiz hem kendỉ elleriŋiz ile iş işleyesiz nice ki size ısmarladık ise 
1TH.4.12*ki hâriçler ile bir-hoşça geçinesiz ve kimseye muhtâc olmayasız 
1TH.4.13*pes ėy karındaşlar ehl-i merkad husûsundan bî-haber olduğuŋuzu istemeziz tâ kim öbűrleri gibi ki nâ-ümîdlerdir mahzûn olmayasız 
1TH.4.14*zîrâ eḡer Hazret-i ʿİsânıŋ öldüḡüne ve ihyâ olduğuna inanır iseŋ böyle dahi Allâh Teʿâlâ Hazret-i ʿİsâda ehl-i merkadi bile getirecekdir 
1TH.4.15*zîrâ Kelâm-ı Rabbânî ile size bunủ deriz ki Rabbiŋ gelişine dek kalmış biz zindeler ehl-i merkad olanlara takaddüm ėtmeziz 
1TH.4.16*çün Rabb Teʿâlâ kendỉsi tenbîh savtı ile ve melekler başınıŋ âvâzı ile hem Allâhıŋ sûrü ile gökden inecekdir de Mesîhî meyyitler ibtidâ münbaʿis olacaklardır 
1TH.4.17*ȯndan biz kalmış zindeler onlar ile bile Rabb Teʿâlâya havâda istikbâl ėtmek içỉn bulutlara muhtatef oluruz da bu vech ile dâʾimâ Rabb ile kalacak'ız 
1TH.4.18*pes bu sözler ile birbiriŋize tesellî eyleyiŋ ∞ 
1TH.5.1*Ve eḡer zamân ve vakitleri sorarsaŋız ėy karındaşlar size yazmak lâzım deḡil 
1TH.5.2*zîrâ siz kendỉleriŋiz yakînen bilirsiŋiz ki ol Rabbiŋ günü gėcede hırsız geldiḡi gibi gelecekdir 
1TH.5.3*çün selâmet ve amândır dėdiklerinde onlara teziyye gebe karıya doğuruş ağrıları geldiḡi gibi helâk yetişe de hîç kurtulmayalar 
1TH.5.4*ammâ siz ėy karındaşlar zulümâtda deḡilsiŋiz ki ol gün sizi hırsız gibi yakalaya 
1TH.5.5*siz cümleŋiz nûruŋ oğulları ve gündüzüŋ ferzendlerisiŋiz gėce ve zulümâtıŋ evlâdı deḡilsiŋiz 
1TH.5.6*pes sâʾirler gibi uyumayalım illâ bîdâr ve hüşyâr olalım 
1TH.5.7*zîrâ uyuyanlar gėcede uyurlar ve mestâneler gėcede mest olurlar 
1TH.5.8*ammâ biz ki gündüzüŋ oğullarıyız ayık olalım • îmân ve meveddetiŋ cevşeniyle ve halâs ümîdiniŋ tolġasıyla gíyinmiş duralım 
1TH.5.9*çün Allâh Teʿâlâ bizi ġazab içỉn deḡil şul Rabbimiz Hazret-i ʿİsâ el-Mesîhiŋ halâsına nâʾil ėtmeḡe kodu 
1TH.5.10*ki bizim içỉn öldü tâ kim ister uyanık ister uyhuda iken ȯnuŋla bile zinde olavız 
1TH.5.11*pes birbiriŋize nasîhat eyleyiŋ ve hâlâ ėtdiḡiŋiz gibi herkes kendỉleriŋizi ıslâh ėdiŋ 
1TH.5.12*ve ėy karındaşlar size yalvarırız ki araŋızda olan zahmetkeşlere ve Rabb ile size nasb olup nasîhat ėdenlere riʿâyet ėdesiz 
1TH.5.13*ve onlara ʿamelleri içỉn pek ziyâdesiyle meveddet ėdesiz de araŋızda selâmet üzere oluŋ 
1TH.5.14*imdi ėy karındaşlar sizden recâmız budur ki bî-tedbîr olanlara nasîhat ėdesiz • nâ-cânları teşcîʿ ėdesiz • zaʿyıflara imdâd eyleyiŋ • hepisine müteʾennî oluŋ 
1TH.5.15*zinhâr kimse kimseye kemliḡe kemlik edâ ėtmesin • dâʾimâ gerek birbiriŋiziŋ gerek cümle ġayrılarıŋ íyliḡine çalışasıŋız 
1TH.5.16*dâʾimâ şâd ve hurrem oluŋ 
1TH.5.17*durmayıp namâz kılıŋ 
1TH.5.18*her nesne içỉn şükr eyleyiŋ zîrâ Allâh Teʿâlânıŋ Hazret-i ʿİsâ ile siziŋ içỉn murâdı budur 
1TH.5.19*Rûhu söyündürmeŋ 
1TH.5.20*nübüvvâtı hor görmeŋ 
1TH.5.21*her şeyʾi tecribe eyleyiŋ de íyỉsini tutuŋ 
1TH.5.22*şerriŋ her cinsinden tahassüb eyleyiŋ 
1TH.5.23*ve Selâmetiŋ Velîsi Allâh Teʿâlâ sizi cümleŋizi mukaddes eylesin hem Rabbimiz Hazret-i ʿİsâ el-Mesîhiŋ gelişine dek rûhuŋuz kâmil hem cânıŋız ve cesediŋiz bilâ-ʿayb olsun 
1TH.5.24*sizi daʿvet ėden hakdır ki bunủ dahi ėder ola 
1TH.5.25*ėy karındaşlar bizim içỉn duʿâ eyleyiŋ 
1TH.5.26*cümle karındaşlara kubleʾ-i tâhire ile selâm eyleyiŋ 
1TH.5.27*size Rabb içỉn ând vėririm ki bu risâle cümle mukaddes karındaşlara okuna 
1TH.5.28*Rabbimiz Hazret-i ʿİsâ el-Mesîhiŋ ʿinâyeti siziŋle olsun âmîn ∞ (Atenadan Selaniklilere yazılan evvelki risâle budur) 
2TH.0.0*Pavlo nâm resûlüŋ Selaniklilere gönderdiḡi risâleʾ-i sâniye
2TH.1.1*Pavlo ve Silvano ve Timoteʾo Selanikde olan Ebb Allâhıŋ ve Rabb ʿİsâ el-Mesîhiŋ kilîsesine 
2TH.1.2*size Babamız Allâh Teʿâlâdan ve Rabbimiz ʿİsâ el-Mesîhden ʿinâyet ve selâm olsun 
2TH.1.3*biz siziŋ içỉn ėy karındaşlar dâʾimâ lâyık olduğu üzere Allâh Teʿâlâya şükürler ėtmek gereḡiz ki îmânıŋız izdiyâd üzere olup her biriŋiziŋ meveddeti birbirine mezîddir 
2TH.1.4*şöyle ki biz bile Allâh Teʿâlânıŋ kilîselerinde sizden fahrileniriz şul çekdiḡiŋiz iztihâd ve musîbetlerde olan tahammül ve îmânıŋızıŋ sebebinden 
2TH.1.5*ki Allâh Teʿâlânıŋ hakk hükmünüŋ ʿalâmetidir tâ kim ol Allâhıŋ melekûtuna sezâvâr olasız ki ȯnuŋ içỉn müteʾellimsiŋiz 
2TH.1.6*çün Allâh katında hakk budur ki size musîbet vėrenlere musîbet edâ eyleye 
2TH.1.7*ve size ki musîbetlisiŋiz bizim ile bile râhat vėre Rabbimiz Hazret-i ʿİsâ el-Mesîh kendỉ kuvvetinde melâʾikesi ile gökden zâhir olduğu zamân 
2TH.1.8*âteşiŋ ʿalevi ile Allâhı bilmeyenlerden ve Rabbimiz Hazret-i ʿİsâ el-Mesîhiŋ İncîline itâʿat ėtmeyenlerden intikâm alıp 
2TH.1.9*ki ȯnuŋ dîdârından ve kuvvetiniŋ celâlinden ebedî helâkiŋ ġazabını çekeceklerdir 
2TH.1.10*kendỉ mukaddesleri ile mümecced olunmağa geldiḡi ve cümle müʾmînleri ile ʿacîb olduğu günde çünki bizim size ėtdiḡimiz şehâdet tasdîk olundu 
2TH.1.11*o ecilden biz dahi dâʾimâ siziŋ içỉn duʿâ ėderiz ki Taŋrımız Allâh Teʿâlâ sizi bu daʿvete lâyık ėde ve kendỉ ihsânınıŋ cümle rızâsını ve îmânıŋ ʿamelini kuvvetiyle itmâm eyleye 
2TH.1.12*tâ kim Rabbimiz Hazret-i ʿİsâ el-Mesîhiŋ ism-i şerîfi araŋızda müteʿazziz ola ve siz dahi ȯnuŋla bile Rabbimiz Allâh Teʿâlânıŋ ve Rabbimiz Hazret-i ʿİsânıŋ ʿinâyetinden müteʿazziz olasız ∞ 
2TH.2.1*Ve ėy karındaşlar Rabbimiz Hazret-i ʿİsâ el-Mesîhiŋ gelişi ve bizim ȯŋa olan cemʿiyyetimiz içỉn size yalvarırız 
2TH.2.2*ki teziyye zamîriŋizde Hazret-i Mesîhiŋ günü ʿan-karîb geliyor diyẻ ne rûhuŋ ne kelâmıŋ ne kaʾannahu tarafımızdan olan risâleniŋ sebebi ile kımıldanmayıp şaşıyasız 
2TH.2.3*kimse sizi bir veçh ile aldatmasın zîrâ irtidâd gelmezden ve ol günâh âdemîsi ibn-i'l-bevvâr zuhûr olmazdan evvel gelmez 
2TH.2.4*ki muhâlifet ėdip her ism-ilâh ile müsemmâ ya maʿbûd olan üzerine istiʿlâ ėder ve kendỉyi Allâh gibi gösterip heykel-ullâhda ilâh gibi oturur 
2TH.2.5*hâtırıŋızda deḡilmidir ki ben dahi yanıŋızda iken size bu nesneleri söylerdim 
2TH.2.6*ve el-ân ȯnủ menʿ ėden ne ise nedir bilirsiŋiz ki vaktince zuhûr eyleye 
2TH.2.7*zîrâ artᵼk zulmüŋ sırrı icrâ olunur • hemân hâlen ȯnủ menʿ ėden tâ ortadan kaldırılıncaya dek menʿ ėdecekdir 
2TH.2.8*ve o zamânda ol zâlim zuhûr ėdecekdir ki Rabb Teʿâlâ ȯnủ kendỉ ağzınıŋ rûhu ile boza kendỉ gelişiniŋ tecellîsi ile berbâd eyleye 
2TH.2.9*ol zâlimi derim ki ȯnuŋ gelişi Şeytânıŋ nebzinden her kuvvetli {ʿalâmet} ve âyetler hem yalan kerâmet ile 
2TH.2.10*ve helâk olacaklara zulmüŋ dalâleti ile olacakdır çün hakkıŋ muhabbetini kabûl ėtmediler ki halâs olalar 
2TH.2.11*ȯnuŋ içỉn Allâh Teʿâlâ onlara dalâlât nebzini göndere ki kizbe inanalar 
2TH.2.12*tâ kim hakka inanmayıp illâ zulme dayanan hepisi muʿâkab olalar 
2TH.2.13*ammâ ėy Rabbiŋ sevgỉlisi karındaşlar biz dâʾimâ siziŋ içỉn Allâh Teʿâlâya şükürler ėtmek gereḡiz ki Hak Sübhânu ve Teʿâlâ sizi ezelden halâs olmak içỉn ihtiyâr eyledi şul Rûhuŋ takdîsi ile ve hakka îmân getirmek ile 
2TH.2.14*ki sizi ȯŋa tebşîrimiz ile daʿvet eyledi tâ kim Rabbimiz Hazret-i ʿİsâ el-Mesîhiŋ ʿizzetine nâʾil olasız 
2TH.2.15*pes ėy karındaşlar sâbit-kadem oluŋ ve gerek kelâmdan gerek risâlemizden öḡrendiḡiŋiz taʿlîmi pekçe tutuŋ 
2TH.2.16*ve ol Rabbimiz ʿİsâ el-Mesîh ve Allâh Teʿâlâ hem Babamız ki bizi sevdi ve ebedî tesliyeyi ve ʿinâyetde íyỉ ümîdi ihsân eyledi 
2TH.2.17*kalbleriŋize tesellî eyleye ve sizi her kavil ve ʿamel-i sâlihde ber-karâr eyleye ∞ 
2TH.3.1*Mâbâkî ėy karındaşlar bizim içỉn duʿâ eyleyiŋ ki Rabbiŋ Kelâmı yürüyüp yanıŋızda gibi müteʿazzez ola 
2TH.3.2*ve dahi ki biz fâsık ve fâsid âdamlardan kurtulavız zîrâ îmân hepisiniŋ deḡil 
2TH.3.3*ammâ Rabb Teʿâlâ hakdır ki sizi ber-karâr ėdecekdir ve sizi habîsden saklayacakdır 
2TH.3.4*hem biz size Rabb içỉn iʿtimâd ėderiz ki size sipâriş ėtdiḡimizi hem ėdersiŋiz hem ėdeceksiŋiz 
2TH.3.5*hemân Rabb Teʿâlâ kalbleriŋizi muhabbet-ullâha ve Mesîhiŋ sabırlı tevakkufuna hidâyet eyleye 
2TH.3.6*ve ėy karındaşlar size Rabbimiz Hazret-i ʿİsâ el-Mesîh ile vasiyyet ėderiz ki her tedbîrsiz gezen ve bizden kabûl ėtdiḡi taʿlîme göre süluk ėtmeyen karındaşdan ictinâb ėdesiz 
2TH.3.7*zîrâ kendỉleriŋiz bilirsiŋiz nice ki biz iktidâ ėtmek gereḡiz çün biz araŋızda tedbîrsiz iş işlemedik 
2TH.3.8*ve bir kimseden etmeḡi müften yemedik illâ zahmet ve meşakkat ile gėce ve gündüz iş işleyip yerdik ki size yük olmayavız 
2TH.3.9*ȯnuŋ içỉn deḡil ki o bize câʾiz olmaya illâ size kendỉlerimizi kıdve ėtmek içỉn ki bize uyasız 
2TH.3.10*zîrâ biz dahi yanıŋızda iken size bunủ ki iş işlemek istemeyen yemesin diyẻ sipâriş ėderdik 
2TH.3.11*çün işitdik ki araŋızda baʿzısı bî-tedbîr gezip hîç iş işlemezler illâ bî-maʿnî şeylere çalışırlar 
2TH.3.12*pes bu makûle kimesnelere vasiyyet ve Rabbimiz Hazret-i ʿİsâ el-Mesîh içỉn nasîhat ėderiz ki enikonu işleyip etmeḡini yeyeler 
2TH.3.13*ammâ siz ėy karındaşlar íylik ėtmekde yorulmaŋ 
2TH.3.14*ve bir kimse bu risâlede olan sözlerimizi diŋlemez ise öyle kimseyi nişânlayıŋ ve ȯnuŋla karışmaŋ ki utana 
2TH.3.15*lakin ȯnủ düşman gibi tutmaŋ illâ ȯŋa karındaşa gibi nasîhat eyleyiŋ 
2TH.3.16*pes Selâmetiŋ Velîsi Rabb Teʿâlâ size dâʾimâ her vech ile selâmet vėrsin • Rabb Teʿâlâ hepiŋiz ile olsun 
2TH.3.17*bu selâm ben Pavlonuŋ eli ile yazılmışdır ki her risâleniŋ nişânı budur böyle yazarım 
2TH.3.18*Rabbimiz Hazret-i ʿİsâ el-Mesîhiŋ ʿinâyeti cümleŋiz ile olsun âmîn ∞ (Atenadan Selaniklilere yazılan risâleʾ-i sâniye budur) 
1TI.0.0*Pavlo nâm resûlüŋ Timoteʾoya gönderdiḡi risâleʾ-i ûlâ
1TI.1.1*Hallâsımız Allâh Teʿâlânıŋ ve ümîdimiz Rabb Hazret-i ʿİsâ el-Mesîhiŋ emri mûcibince Hazret-i ʿİsâ el-Mesîhiŋ resûlü Pavlo 
1TI.1.2*îmânda öz oğlum Timoteʾoya Babamız Allâh Teʿâlâdan ve Rabbimiz Hazret-i ʿİsâ el-Mesîhden ʿinâyet rahmet ve selâmet olsun 
1TI.1.3*Makedoniyyaya vardığım zamân ki Aya Sulukda kalasın diyẻ saŋa ısmarladığım gibi sen dahi baʿzılara böyle ısmarla ki ġayrı taʿlîmleri öḡretmeyeler 
1TI.1.4*ve misâller ve hem dükenmez ʿilm-i tenâsüllere hîç mukayyed olmayalar ki onlar îmânda olan Allâhıŋ irşâdını getirmeden ekseriyâ münâzaʿâtı getirirler 
1TI.1.5*vasiyyetiŋ netîcesi ise şul pâk kalbden ve zamîr-i sâlihden hem îmân-ı bî-nifâkdan gelen meveddetdir 
1TI.1.6*ki baʿzılar onlardan ʿudûl ėdip bâtıl kelâma mâʾil oldular 
1TI.1.7*ve şerîʿat ʿulemâsı olmak isteyip ne söylediklerini ne isbât ėtdiklerini aŋlarlar 
1TI.1.8*pes biliriz ki şerîʿat íyỉdir bir kimse ȯnủ hakîkât ile kullansa 
1TI.1.9*çün bunủ biliriz ki şerîʿat ʿâdil içỉn kurulmadı illâ zâlimler ve ʿâsîler ve fâsıklar ve günâhkârlar fâcirler ve necîsler atayı ve anayı öldürenler 
1TI.1.10*zânîler lûtîler âdam uğurlayanlar kâzibler ve hallâflar içỉn kurulmuşdur hem şul mukaddes taʿlîme sâʾir zıdd olan nesneler içỉn ki 
1TI.1.11*Mübârek Allâhıŋ ʿizzetiniŋ tebşîri mûcibince iʿtimâd olunmuşdur 
1TI.1.12*pes ol Rabbimiz Hazret-i Mesîhe şükr ėderim ki baŋa kuvvet vėrir ve beni hizmetine nasb ėdip sâdık bildi 
1TI.1.13*ki evvelden sebbâb ve mutrid hem ġaddâr ėder ammâ baŋa rahmet olundu zîrâ bilmezlikden ve îmânsızlıkdan ėtdim 
1TI.1.14*ammâ Hazret-i ʿİsâ el-Mesîhe olan îmân ve meveddet ile Rabbimiziŋ ʿinâyeti mezîd oldu 
1TI.1.15*bu söz sahîh ve her vechile kabûl olmasına lâyıkdır ki Hazret-i ʿİsâ el-Mesîh şul günâhkârları ki ben onlarıŋ başıyım halâs ėtmek içỉn dünyâya gelmişdir 
1TI.1.16*ammâ baŋa ȯnuŋ içỉn rahmet olundu ki Hazret-i ʿİsâ el-Mesîh kendỉ cümle şefkatini ibtidâ bende izhâr eyleye tâ kim ȯŋa ebedî hayât içỉn îmân getireceklerine kıdvet olam 
1TI.1.17*ve ebedî ölmez hem görünmez pâdişâh olan ol ferd-i ʿallâm Allâh Teʿâlâya ebedi'l-âbâd ikrâm ve mecd olsun âmîn 
1TI.1.18*Ey oğul Timoteʾo ben saŋa bu vasiyyeti ısmarlarım ki seniŋ içỉn evvel olmuş nübüvvetlere göre onlar ile bir íyỉ cihâd ictihâd eyleyesin 
1TI.1.19*ve şul îmânı ve niyyet-i hayrı tutup ki baʿzılar ȯnủ redd ėtmek ile îmân husûsunda hasâre ėtdiler 
1TI.1.20*Himenaʾo hem Aleksandro onlardandır ki onları Şeytâna teslîm eyledim tâ kim onlara taʿzîr olup sebb ėtmemeḡe öḡreneler ∞ 
1TI.2.1*Pes cümleden evvel nasîhat ėderim ki her âdam içỉn duʿâlar senâlar şefâʿatler ve şükürler ola 
1TI.2.2*pâdişâhlar ve cümle mansıbda olan kimesneler içỉn ki her takvâda ve ihtirâmda râhatlı ve rifâhiyyetli ʿömür sürmeḡe kâdir olavız 
1TI.2.3*zîrâ ol Hallâsımız Allâh Teʿâlânıŋ huzûrunda hayr ve makbûl budur 
1TI.2.4*ki cümle âdamlarıŋ halâsını ve hakk maʿrifetine yetişdiḡini ister 
1TI.2.5*çün Allâh birdir ve dahi Allâhıŋ ve âdamlarıŋ arasında vasît birdir ol ki âdam olan ʿİsâ el-Mesîhdir 
1TI.2.6*ki kendỉyi herkesiŋ yoluna fidye kıymeti içỉn teslîm eyledi ol ki müteʿayyin vakitlere saklanmış bir şehâdetdir 
1TI.2.7*ki ben ȯnuŋ içỉn münâdî ve resûl bütperestleriŋ îmânı hakkında muʿallim nasb olunmuşumdur • Hazret-i Mesîh içỉn hak söylerim yalan söylemem 
1TI.2.8*pes ben isterim ki âdamlar her yerde pâk ellerini kaldırıp ġazabsız ve mübâhesesiz duʿâ ėdeler 
1TI.2.9*ve dahi ki ʿavratlar hayâ ve taʿaffüf üzere uslu esvâblar ile müzeyyen olalar örgűler ve altun ve incỉler ve fâhir libâslar ile ziynetlenmeyeler 
1TI.2.10*şul ʿavratlara lâyık olduğu gibi ki sâlih ʿameller ile Allâh Teʿâlâya ʿibâdet ėtmeḡe ikrâr ėderler 
1TI.2.11*ʿavrat her sükut ve huzûʿ ile öḡrensin 
1TI.2.12*zîrâ câʾiz görmem ki ʿavrata öḡrede ve ere hükm eyleye illâ ki sükutda olsun 
1TI.2.13*çün evvel Âdem ȯndan Havvâ yaradıldı 
1TI.2.14*ve Âdem ıdlâl olmadı illâ ʿavrat ıdlâl olup tecâvüze sebeb oldu 
1TI.2.15*ammâ eḡer îmânda ve meveddetde ve tahâratda hem ʿifâfda müdâvemet ėdebilirse evlâd doğurmak ile halâs ola ∞ 
1TI.3.1*Bu söz hakdır bir kimse kesîsiyyete tâlib olursa íyỉ ʿamele tâlib olur 
1TI.3.2*pes lâzımdır ki kesîs kimesne ʿayıbsız bir ʿavratıŋ kocası âʾik perhîzkâr uslu ġarîbleriŋ kondurucusu taʿlîme müstaʿidd ola 
1TI.3.3*mest-i müdâm dârib harâm kesbe mâʾil olmaya illâ insâflı ola leccûc ve hasîs olmaya 
1TI.3.4*kendỉ evini barkını íyỉ zabt eyleye evlâdı her vakâr üzere inkıyâdda tuta 
1TI.3.5*zîrâ bir kimse kendỉ evini barkını zabt etmeḡe bilmez ise Allâh Teʿâlânıŋ beytine nice mukayyed olabilir 
1TI.3.6*dînde mübtedî olmayasın tâ kim müstekbir olup Şeytânıŋ hükmüne düşmeye 
1TI.3.7*ve lâzımdır ki hâriclerden dahi íyliḡine şehâdeti ola tâ kim zemme ve Şeytânıŋ kemendine düşmeye 
1TI.3.8*ve kezalik şemmâslar ağır başlı olalar iki dilli çok şarâba mübtelâ harâm kesbe mâʾil olmayalar 
1TI.3.9*îmânıŋ sırrını zamîr-i pâk ile tutalar 
1TI.3.10*ve bunlar dahi evvel imithân olalar ȯndan eḡer ʿayıbsızlar ise istihdâm olunalar 
1TI.3.11*ve kezalik onlarıŋ ʿavratları da ağır başlı olalar iftirâcılar olmayalar âʾikler ve her şeyde sâdıklar olalar 
1TI.3.12*şemmâslar bir ʿavratıŋ kocaları olalar ki evlâdı ve kendỉ evlerini bir-hoş zabt eyleyeler 
1TI.3.13*zîrâ íyỉ hizmet ėdenler bir íyỉ mertebe ve Hazret-i ʿİsâ el-Mesîhe olan îmânda çok belâcet kazanalar 
1TI.3.14*saŋa tez gelmeḡe ümîdiyle bu nesneleri yazarım 
1TI.3.15*ki eḡer eḡlenirsem bilesin ol beyt-ullâhdaki Hayy Allâhıŋ cemâʿati direḡi ve hakkıŋ dayağıdır nice geçinmek gereksin 
1TI.3.16*ve hilâf yokdur ki takvânıŋ sırrı büyükdür Allâh Teʿâlâ cesedde tecellî eyledi ve rûhda müteberrir oldu melâʾikeye göründü ve bütperestlere tebşîr olundu dünyâda ȯŋa îmân getirildi ve ʿizzete sudûr eyledi ∞ 
1TI.4.1*Pes Rûh tasrîh üzere der ki âhir zamânda baʿzı kimseler îmândan irtidâd ėdeceklerdir şul müzill rûhlara ve şeytânî taʿlîmâta mülâzemet ėdip 
1TI.4.2*ki riyâdan yalan söylerler ve kendỉ zamîrini mevsûm tutarlar 
1TI.4.3*tezvîce mâniʿ olurlar ve müʾminleriŋ hem hakkı bilenleriŋ niʿmetlerinden hissedâr olmak içỉn Allâhıŋ yaratdığı taʿâmlardan imsâk buyururlar 
1TI.4.4*ammâ Allâh Teʿâlânıŋ her mahlûku íyỉdir ve şükr ile kullandıkca hîç birisi redd olacak deḡildir 
1TI.4.5*çün Kelâm-Ullâh ile ve duʿâ ile mukaddes olmuşdur 
1TI.4.6*eḡer bu nesneleri karındaşlarıŋa iblâğ ėdersek Hazret-i ʿİsâ el-Mesîhiŋ sâlih hâdimi ve îmânıŋ hem müteʿellim olduğuŋ íyỉ taʿlîmiŋ ile perverdesi olursun 
1TI.4.7*ve ʿavâm hem kocakarılarıŋ mesellerinden ictinâb eyle de takvâda itmân eyle 
1TI.4.8*zîrâ riyâzet-i bedenî az nesneye nâfiʿdir ammâ takvâ her şeyʾe fâʾidelidir çün hayvât-ı dünyâ ve âhiretiŋ vaʿdesidir 
1TI.4.9*bu söz sahîh ve her vechile kabûl olunmasına lâyıkdır 
1TI.4.10*zîrâ bu ecl içỉn hem zahmet çekeriz hem mezmûmuz çün ol Hayy Allâha ümîdvâr olduk ki cümle âdamlarıŋ ve bâ-husûs müʾminleriŋ hallâsıdır 
1TI.4.11*bu nesneleri iblâğ ve taʿlîm eyle 
1TI.4.12*kimse gencliḡiŋi tahkîr ėtmesin illâ müʾminlere kelâmda ülfetde meveddetde rûhda îmânda ʿiffetde ʿibret ol 
1TI.4.13*ben gelinceye dek okumağa ve nasîhat ve taʿlîm ėtmeḡe mukayyed ol 
1TI.4.14*sende olan dâdı hakda ihmâl ėtme ki saŋa nübüvvet kesîsler elleriniŋ vazʿıyla vėrilmişdir 
1TI.4.15*bu nesnelere teʾemmül ve onlarda iştiġâl eyle ki seniŋ tebellüğüŋ cümleler arasında zâhir ola 
1TI.4.16*kendỉŋe ve taʿlime mukayyed ol • bu nesnelerde muvâzebet eyle zîrâ bunủ ėdecek olursaŋ hem kendỉŋi hem seni diŋleyenlere sebeb-i halâs olursun ∞ 
1TI.5.1*İhtiyâra söḡme illâ babaya gibi nasîhat eyle ve genclere de karındaşlara gibi 
1TI.5.2*ihtiyâr karılara analara gibi genc kızlara her nikâʾ ile kız karındaşlara gibi öḡüt vėr 
1TI.5.3*dullara ki hakîkat-ı hâl üzere dullardır ikrâm eyle 
1TI.5.4*ammâ bir dul karınıŋ evlâdı ya yeḡenleri var ise ibtidâ kendỉ evine ihsân ėtmeḡe ve ecdâdına hukûku edâ ėtmeḡe öḡrensinler zîrâ bu nesne Allâh Teʿâlânıŋ huzûrunda maʿrûf ve makbûldür 
1TI.5.5*ve hakîkat-ı hâl üzere dul ve yalıŋız kalmış ʿavrat Allâh Teʿâlâdan ümîd tutar ve gėce ve gündüz duʿâ ve niyâzda müdâvemet ėder 
1TI.5.6*ammâ ehl-i zevk olan diri iken ölmüşdür 
1TI.5.7*bu nesneleri dahi iʿlâm eyle ki ʿayıbsız olalar 
1TI.5.8*ve eḡer bir kimesne kendỉniŋkilerine ve bâ-husûs ehl-i beytini kayırmazsa îmânda kâfir ve dînsizden beterdir 
1TI.5.9*altmış yaşından eksik olmayan dul ki bir kocanıŋ karısı idi dullara maʿdûd olsun 
1TI.5.10*ki sâlih ʿamellerine yaʿnî evlâd beslediḡine ġarîbleri kondurduğuna kadîsleriŋ ayaklarını yuduğuna derdmendlere imdâd ėtdiḡine dâʾimâ her ʿamel-i sâlihe tetebbuʿ ėtdiḡine şehâdeti ola 
1TI.5.11*ammâ bu yaşdan aşağa olan dulları redd eyle zîrâ Mesîhe hilâfen zevke düşüp kocaya varmak isterler 
1TI.5.12*ve ʿukûbete lâyıklardır çün evvelki îmânı ibtâl ėtdiler 
1TI.5.13*ve dahi işsiz olup evleri dolaşmağa öḡrenirler ve yalıŋız işsiz deḡillerdir belki de heleşeler ve şûrîdelerdir hem lâyık olmayan nesneleri söylerler 
1TI.5.14*pes ben isterim ki genc dul karılar kocaya varalar evlâd doğuralar ev bark tutalar düşmanıŋ ʿayblamasına hîç bir ʿillet vėrmeyeler 
1TI.5.15*zîrâ baʿzılar artᵼk sapıp Şeytâna uydular 
1TI.5.16*bir müʾmin âdamıŋ ya müʾmine ʿavratıŋ dulları varsa onlara kifâf-ı nefsi kayırsın da kelîseye yük olmaya tâ ki gerçekden olan dullara imdâd eyleye 
1TI.5.17*íyỉ tevellî ėden kesîslere ikrâm-ı tazʿîf oluna bâ-husûs ol kimselere ki kelâmda ve taʿlimde zahmet çekerler 
1TI.5.18*zîrâ kitâb der ki Hirmen döḡen öküzüŋ ağzına dehân bendi koma ve işçi kendỉ ücretine müstahakdır 
1TI.5.19*kesîs üzerine şikâyeti kabûl ėtme meḡer iki ya üç şâhid ile ola 
1TI.5.20*günâhkârları cümleleriŋ huzûrunda âzârla ki ġayrılar de korkalar 
1TI.5.21*saŋa Allâh Teʿâlânıŋ ve Rabb ʿİsâ el-Mesîhiŋ hem muhtâr melâʾikeniŋ huzûrunda ând vėririm ki bu nesneleri hükm-ü ġadirsiz gözedesin ve bir tarafa ziyâde meyl ėdip bir şey ėtmeyesin 
1TI.5.22*teziye kimse üzerine eli vazʿ eyleme ve kimseniŋ günâhlarına şerîk olma • kendỉŋi pâkce tut 
1TI.5.23*bundan soŋra artᵼk sâde su içme illâ miʿdeŋ içỉn ve çok hastelikleriŋ içỉn biraz bâde kullan 
1TI.5.24*baʿzı âdamlarıŋ günâhları zâhirdir ki pėşince hükme gelirler ve baʿzı âdamlarıŋ günâhları ardınca gelirler 
1TI.5.25*baʿzılarıŋ sâlih ʿamelleri dahi böyle zâhirdir ve ġayrı dürlü olanlar mahfî olamazlar ∞ 
1TI.6.1*Boyunduruk altında olan kullar kendỉ ağalarını her ikrâma lâyık tutalar tâ kim Allâha ve taʿlîmine sebb olunmaya 
1TI.6.2*ve kimiŋ müʾmin ağaları var ise onları tahkîr ėtmeyeler zîrâ karındaşlardır belki onlara dahi artᵼk hizmet eyleyeler çün müʾminler ve muhibbleridir ki ihsâna nâʾil oldular • bu nesneleri öḡret ve nasîhat eyle 
1TI.6.3*bir kimse ġayrı nevʿ-i taʿlîm ėdip Rabbimiz Hazret-i ʿİsâ el-Mesîhiŋ sağ kelâmına ve takvâ üzere olan taʿlîmine yanaşmazsa 
1TI.6.4*o müstekbirdir bir şey bilmez illâ kelimâtıŋ mübâhese ve mücâdeleleri husûsunda vâlihdir ki onlardan hased ve şıkâk sebb ve bed vehim doğar 
1TI.6.5*fâsid-i ʿakıl ve hakdan mahrûm âdamlarıŋ yaramaz bahsları ki takvâyı kesb içỉn tutarlar • bu makûle kimselerden tebâʿüd eyle 
1TI.6.6*ve hadd-i zâtında kanâʿatli kalb ile takvâ ʿazîm kesbdir 
1TI.6.7*zîrâ dünyâya bir şey getirmedik ve dahi bir şey taşra götürmeḡe kâdir olmazız 
1TI.6.8*pes yeyeceḡimiz ve örtüneceḡimiz oldukdan soŋra kanâʿat ėdelim 
1TI.6.9*ammâ mâldâr olmak isteyenler vesveseye ve kemende hem niçe sefîhe ve muzırr tamaʿlara düşerler ki âdamları fesâda ve helâke batırırlar 
1TI.6.10*zîrâ akçeniŋ tamaʿı cümle şirretleriŋ âslıdır ki baʿzısı ȯŋa heves ėdip îmândan şaşdılar ve kendỉlerini niçe elemlere uğratdılar 
1TI.6.11*ammâ sen ėy Allâhıŋ âdemîsi bu nesnelerden kaç ve sıdka takvâya îmâna meveddete tahammüle hilme saʿy eyle 
1TI.6.12*îmânıŋ íyỉ cehâdını tecâhüd eyle • şul ebedî hayvâta yapış ki ȯŋa daʿvet olunduŋ ve niçe şâhidleriŋ huzûrunda ol hüsn-i iʿtirâfı ikrâr eylediŋ 
1TI.6.13*cümle eşyâyı ihyâ ėden Allâh Teʿâlânıŋ ve Ponto Pilato öŋünde íyỉ iʿtirâfa işhâd ėden Mesîhiŋ huzûrunda saŋa ısmarlarım 
1TI.6.14*ki bilâ-denes ve bilâ-ʿayıb olup bu vasiyyeti tâ Rabbimiz Hazret-i ʿİsâ el-Mesîhiŋ zuhûruna dek gözedirsin 
1TI.6.15*ki ȯnủ vakitlerinde ol saʿâdet sâhibi ve sultân-ı ferd Melik ü'l-Mülûk hem Rabb ü'l-Erbâb izhâr ėdecekdir 
1TI.6.16*ki yalıŋız lâ-yemût odur ve bir yanaşılmaz nûrda sâkindir ki ȯnủ hîç bir âdam görmemiş ne görmeḡe kâdirdir ikrâm ve ebedî saltanat ȯnuŋ olsun âmîn 
1TI.6.17*bu dünyâniŋ aġniyâsına iʿlâm eyle ki mağrûr kalbli olmayalar ve mâlıŋ bî-vefâliḡinde ümîdini tutmayalar illâ ol Hayy Allâha ki bize her şeyʾi tenaʿum içỉn vâfir vėrir 
1TI.6.18*ki íylik eyleyeler ve ʿamel-i sâlihler ile ġanî eli açık ve hoş meşreb olalar 
1TI.6.19*kendỉlerine hazîne içỉn âhirete bir íyỉ temel koyup ki ol ebedî hayvâta nâʾil olalar 
1TI.6.20*Ey Timoteʾo emâneti sakla bî-maʿnî kelimâtıŋ ve yalan ʿameliŋ muʿârazalarından ictinâb eyle 
1TI.6.21*ki baʿzılar ȯnuŋ ehli geçinmek ile îmân husûsunda yaŋıldılar ʿİnâyet-ullâh seniŋ ile olsun âmîn ∞ (Pakatî İfriciyye nâm vilâyetiŋ baş şehri Laodikiyyeden Timoteʾoya gönderilen risâleʾ-i ûlâ budur) (Mâkabl) (Ali Bey'in parafı) 
2TI.0.0*Pavlo nâm resûlüŋ Timoteʾoya gönderdiḡi risâleʾ-i sâniye
2TI.1.1*Allâh Teʿâlânıŋ murâd-ı şerîfi ile Hazret-i ʿİsâ el-Mesîhiŋ resûlü Pavlo ol hayvâtıŋ vaʿdesi üzere ki Hazret-i ʿİsâ el-Mesîhdedir 
2TI.1.2*habîb oğlu Timoteʾoya Baba Allâh Teʿâlânıŋ ve Rabbimiz Hazret-i ʿİsânıŋ tarafındanʿinâyet rahmet ve selâmet olsun 
2TI.1.3*ben ecdâdımdan berỉ pâk zamîr ile ʿibâdet ėtdiḡim Allâh Teʿâlâya şükürler ėderim çün dâʾimâ gėce ve gündüz duʿâlarımda durmayıp seni yâd ėderim 
2TI.1.4*seni görmeḡe hasret iken göz yaşlarını aŋlarım tâ kim pür sürur olam 
2TI.1.5*şul sende olan îmân-ı bî-nifâkı hâtırıma getirip ibtidâ büyük anaŋ Loʾidede ve anaŋ Evnikede sâkin idi ve hâlâ bu iʿtikâddayım ki sende de vardır 
2TI.1.6*bu sebebden hâtırıŋa getiririm ki ellerimiŋ vazʿıyla sende olan dâd-ı Hakkı uyandırasın 
2TI.1.7*zîrâ Allâh Teʿâlâ bize havfıŋ rûhunu vėrmedi illâ kuvvetiŋ meveddetiŋ ve ıslâhıŋ rûhunu vėrdi 
2TI.1.8*pes Rabbimiziŋ şehâdetinden utanma ne benden ki ȯnuŋ mahbûsuyum illâ İncîl içỉn olan musîbetde Allâhıŋ kuvveti ile şerîk ol 
2TI.1.9*ki bizi halâs eyledi ve bizi mukaddes daʿvet ile ʿamelimize göre deḡil illâ ezelden Hazret-i Mesîh ile bize vėrilen kendỉ takdîr ve ʿinâyetinden çığırdı 
2TI.1.10*ve hâlâ bize şul Hallâsımız Hazret-i ʿİsâ el-Mesîhiŋ tecellîsi ile zâhir oldu ki mevti mahv eyledi ve şul İncîl ile hayvâtı ve ʿademü'l--mevti nûra çıkardı 
2TI.1.11*ki ben ȯnuŋ münâdîsi resûlü ve bütperestleriŋ muʿallimiyim 
2TI.1.12*ȯnuŋ içỉn ben dahi bu nesneleri çekerim ammâ utanmam zîrâ ben kime îmân getirdiḡimi bilirim ve bu iʿtikâddayım ki o benim emânetimi ol gün içỉn saklamağa kâdirdir 
2TI.1.13*benden işitdiḡiŋ sahîh kelimâtıŋ musarrah şeklini Hazret-i ʿİsâ el-Mesîhce olan îmân ve meveddet ile tut 
2TI.1.14*bizde Rûhü'l-Kudüs ile olan íyỉ emâneti sakla 
2TI.1.15*bunủ bilirsin ki cümle Âsiyâlılar benden ayrıldılar ve Figello hem Ermogene onlardandır 
2TI.1.16*Rabb Teʿâlâ Onesiforonuŋ ʿayâline rahmet vėrsin ki beni çok defʿa tefrîh eyledi ve zincîrimden ʿâr çekmedi 
2TI.1.17*belki o Romada iken beni cehd ile aradı ve buldu 
2TI.1.18*Rabb Teʿâlâ ȯŋa ol günde Rabbiŋ katında rahmet buldursun ve Aya Sulukda dahi ne hizmet ėtdi ise pek íyỉ bilirsin ∞ 
2TI.2.1*Pes sen ėy oğlum Hazret-i ʿİsâ el-Mesîhiŋ ʿinâyetinde mukavvî ol 
2TI.2.2*ve niçe şâhidler arasında benden ne işitdiŋ ise ȯnları şul müʾmin âdamlara ısmarla ki ġayrılara dahi öḡretmeḡe kâdir olalar 
2TI.2.3*pes sen Hazret-i ʿİsâ el-Mesîhiŋ sâlih mücâhidi gibi musîbetlere tahammül eyle 
2TI.2.4*cihâd ėden kimesne bu dünyânıŋ umûruna karışmaz tâ kim kendỉsini mücâhid ėdene pekişile 
2TI.2.5*ve dahi bir kimse mücâhede ėderse mâdemki hakîkât üzere mücâhede ėtmez ise tâc sâhibi olamaz 
2TI.2.6*lâyıkdır ki çiftci iş işleyip ibtidâ mahsûlü tennaʿum eyleye 
2TI.2.7*söylediḡime teʾemmül eyle ve Rabb Teʿâlâ saŋa cümle nesnelerde fehim vėrsin 
2TI.2.8*hâtırıŋda olsun ki Dâvud neslinden olan Hazret-i ʿİsâ el-Mesîh ölülerden ihyâ olunmuşdur şul benim tebşîrime göre 
2TI.2.9*ki ben ȯnuŋla musîbetler hattâ bed fâʿil gibi bağlar çekerim ammâ Kelâm-Ullâh bağlı deḡildir 
2TI.2.10*bu husûsdan ben muhtârlar içỉn her şeye tahammül ėderim tâ kim onlar dahi Hazret-i Mesîhde olan halâsa ebedî ʿizzetle nâʾil olalar 
2TI.2.11*bu söz hakdır ki çün ȯnuŋla ölürüz ȯnuŋla dahi dirileceḡiz 
2TI.2.12*tahammül ėdersek ȯnuŋla mülk süreceḡiz ȯŋa mürtedd olursak o dahi bizi redd eyleye 
2TI.2.13*eḡer îmânsız isek o îmân sâhibidir o kendỉ kendỉyi inkâr eylemez 
2TI.2.14*bu nesneleri zikr ėdip Allâh Teʿâlânıŋ huzûrunda işhâd eyle ki kîl ü kâl ile münâzaʿa olmaya çün ondan fâʾide yok illâ müstemiʿlere intikâs içindir 
2TI.2.15*çalış ki kendỉ kendỉŋi Allâh Teʿâlâ huzûrunda muhassen ʿayıbsız ʿâmil hak kelâmı istikâmet ile fasl ėdici ihzâr eyleyesin 
2TI.2.16*ve bâtıl nesneler içỉn olan ʿavâm şamâtalarından ictinâb eyle zîrâ zulmü artırmağa sebeb olurlar 
2TI.2.17*ve bu kimseleriŋ kelâmı derd-i seretân gibi yayıp gide Himenaʾo ve Fileto onlardandır 
2TI.2.18*ki hak husûsunda hatâ ėdip artᵼk kıyâmet kopdu dėrler ve baʿzılarıŋ îmânını inkılâb ėderler 
2TI.2.19*ammâ Allâh Teʿâlânıŋ temeli kâʾimdir çün bu hâtemi var ki Rabb Teʾâlâ kendỉniŋ vekillerini bilir ve her kim ism-i Mesîhi aŋarsa zulümden iftirâk eylesin 
2TI.2.20*ve dahi bir büyük evde yalıŋız altun ve gümüş kablar olmaz belki ağacdan ve toprakdan da var ve baʿzılar ikrâm içỉn baʿzılar ʿayıblı şey içỉndir 
2TI.2.21*imdi bir kimse bu nesnelerden mütetahhir olursa ikrâm içỉn bir mukaddes ve rabbe istiʿmâl içỉn düzülmüş ve her ʿamel-i sâlihe hâzır kab olur 
2TI.2.22*pes şehevât-ı şebâbiyyeden firâr eyle ve Rabbe pâk kalb ile istidʿâ ėdenler ile sıdka îmâna meveddete ve selâmete saʿy eyle 
2TI.2.23*ve sefîh hem edebsiz münâzaʿadan tesaddüf eyle çün bilirsin ki sebeb-i cidâl olurlar 
2TI.2.24*ve Rabbiŋ kuluna cedel ėtmek düşmez illâ hepisine kerîm taʿlîme müstaʿidd ve belâkeş olmak düşer 
2TI.2.25*ki zıdd tabʿ olanlara hilm ile taʿlîm ėderek Allâh Teʿâlâ onlara hakkı bilmek içỉn tevbe vėrir mi 
2TI.2.26*hem onlar dahi ʿaklı başına devşirip şul Şeytânıŋ kemendinden ki ȯnuŋ murâdına uymak içỉn tutuldular idi çıkarlar mı diyẻ yoklaya ∞ 
2TI.3.1*Ve bunủ bil ki âhir zamânda yaman günler gelseler gerek 
2TI.3.2*zîrâ âdamlar kendỉ kendỉlerini seveceklerdir hasîsler müftehirler mağrûrlar sebbâblar ata ve analarına ʿâsîler nânkörler fâsıklar 
2TI.3.3*muhabbetsizler merhametsizler iftirâcılar perhîzsizler yavuzlar sâlihleri sevmeyenler 
2TI.3.4*hâʾinler müstaʿciller müstekbirler zevki Allâhdan artᵼk sevenler 
2TI.3.5*sûretâ ehl-i takvâ ammâ ȯnuŋ hâsiyyetine münkirler olacaklardır • bunlardan derim ihtirâz eyle 
2TI.3.6*zîrâ ol kimseler bunlardandır ki evlere girip şul günâhlar ile yüklü ve envâʿ-i şehevâta giriftâr ʿavretcikleri esîr ėderler 
2TI.3.7*ki dâʾimâ öḡrenirler ve hîç maʿrifete vâsıl olmağa kâdir olmazlar 
2TI.3.8*pes nice ki Yanne ve Yambre Mûsâya mukâvemet eylediler ise bunlar dahi böyle hakka mukâvemet ėderler fâsid-i ʿakıl ve îmân husûsunda merdûd âdamlar 
2TI.3.9*ammâ artᵼk oŋmayalar zîrâ sefîhlikleri hepisine zâhir ola nice ki onlarıŋ {sefîhliḡi} dahi zâhir olmuşdur 
2TI.3.10*ammâ sen benim taʿlîmimi idrâk eylediŋ ve sîretimi niyyetimi îmânımı sabrımı meveddetimi tahammülümü 
2TI.3.11*baŋa Antakiyyada Konyada ve Listrada vâkiʿ olan ıtrâdlarımı ve musîbetlerimi de ne iztihâdlar çekdim ise bildiŋ yine de Rabb Teʿâlâ beni hepisinden halâs eyledi 
2TI.3.12*pes cümle onlar dahi ki Hazret-i ʿİsâ el-Mesîhde takvâ üzere geçinmek isterler ıtrâd olunacaklardır 
2TI.3.13*ammâ şerrîr ve mekkâr âdamlar ıdlâl ėdip mazlûl olmağla dahi beter oŋmayacaklardır 
2TI.3.14*hemân tek sen ol öḡrendiḡiŋ ve saŋa iʿtimâd olunan nesnelerde sâbit duruş çün bilirsin kimden öḡrendiŋ 
2TI.3.15*ve tifliyyetden şul esfâr-ı makdesede müteʿâllimsin ki seni Hazret-i ʿİsâ el-Mesîhde olan îmân ile halâs içỉn ʿâlim ėtmeḡe kâdirlerdir 
2TI.3.16*bütün kitâb ilhâm-ı rabbânî ile yazılmışdır ve taʿlîm taʿzîr ıslâh ve birr ü takvâda teʾdîb ėtmek içỉn nâfiʿdir 
2TI.3.17*tâ kim Allâhıŋ âdemîsi kâmil ve her ʿamel-i sâlihe tamâm müstaʿidd ola ∞ 
2TI.4.1*Pes ben saŋa Allâh Teʿâlânıŋ ve şul Hazret-i ʿİsâ el-Mesîhiŋ huzûrunda ki kendỉ celâli ile ve kendỉ melekûtunda dirilere ve ölülere hükm ėdecekdir ând vėririm 
2TI.4.2*ki kelâmı tebşîr ėdesin ki vakitli vakitsiz ibrâm ėdesin her sabır ve taʿlîm ile taʿzîz zecr ve tenbîh ėdesin 
2TI.4.3*zîrâ vakit gelir ki sahîh taʿlîmi götürmeyeceklerdir illâ kulakları gicişip kendỉ şehevâtına göre kendỉlerine ʿulemâyı cemʿ ėdeceklerdir 
2TI.4.4*ve hakdan kulakları dönderip hurâfâta teveccüh ėdeler 
2TI.4.5*ammâ sen her şeyde intibâh üzere ol musîbetlere dayan • mübeşşire mahsûs olan ʿameli ve hizmetiŋi hak üzere tekmîl eyle 
2TI.4.6*zîrâ ben artᵼk döküş kurbânı gibi takrîb olmak üzereyim ve zevâlimiŋ vakti yaklaşır 
2TI.4.7*cihâd-ı haseni tecâhüd eyledim revişimi tamâm ėtdim îmânı sakladım 
2TI.4.8*baʿdezalik şul sıdkıŋ tâcı alıkonuldu • ȯnủ baŋa ol günde ʿâdil hâkim Rabb Teʿâlâ vėrecekdir yalıŋız baŋa deḡil belki ȯnuŋ zuhûruna tâlib olanıŋ hepisine de 
2TI.4.9*(-) baŋa tîz gelmeḡe çalış 
2TI.4.10*zîrâ Demâ bu dünyâyı sevip beni bırakdı ve Selanike gitdi ve Kiresceno Ġalâtiyyaya ve Tito dahi Dalmatiyyaya gitdi 
2TI.4.11*yalıŋız Luka benim iledir • Markoyu al da bile getir zîrâ o baŋa hizmet içỉn pek nâfiʿdir 
2TI.4.12*ve ben Tihikoyu Aya Suluğâ gönderdim 
2TI.4.13*geldiḡiŋ zamân Tıroʾâda Karponuŋ yanında koduğum hırkamı ve kitâbları bâ-husûs tirşî kâğıdları getir 
2TI.4.14*bakırcı Aleksandro baŋa çok kemlik eyledi • Rabb Teʿâlâ ȯŋa ʿameline göre edâ eylesin 
2TI.4.15*sen dahi ondan sakın zîrâ o kelâmımıza pek muʿâraza eyledi 
2TI.4.16*evvelki ihticâcımda baŋa kimse bulunmadı illâ hepisi beni bırakdılar • yüzüne urmak olmasın 
2TI.4.17*ammâ Rabb Teʿâlâ benim ile idi ve baŋa takviye vėrdi tâ kim tebşîriŋ sıhhati benden tamâm mütevassık ola da cümle bütperestler işideler ve ben arslanıŋ ağzından kurtuldum 
2TI.4.18*ve Rabb Teʿâlâ beni dahi her bed ʿamelden kurtarıp halâs ėdecek ve semâvî melekûtuna götürecekdir • ȯŋa ebedi'l-âbâd mecd olsun âmîn 
2TI.4.19*Priskîla ve Akvîlaya ve Onesiforonuŋ ʿayâline selâm eyle 
2TI.4.20*Erasto Korintoda kaldı ve ben Trofimoyu Melitoda hasta kodum 
2TI.4.21*kışdan evvel gelmeḡe çalış • Evbulo ve Pudes ve Lino ve Kılvıdo hem cümle karındaşlar saŋa selâm ėderler 
2TI.4.22*Rabb ʿİsâ el-Mesîh rûhuŋla olsun ʿinâyet-ullâh siziŋle olsun âmîn ∞ (Aya Suluklu kelîsesi içỉn nasb olunan baş kesîs Timoteʾoya risâleʾ-i sâniye budur ki Romadan Pavlo ikinci kerre Kayser Nerona ihzâr olunduğu zamân yazıldı idi) 
TIT.0.0*Pavlo nâm resûlüŋ Titoya gönderdiḡi risâle
TIT.1.1*Allâh Teʿâlânıŋ kulu ve Hazret-i ʿİsâ el-Mesîhiŋ resûlü Pavlo Allâh Teʿâlânıŋ muhtârlarınıŋ îmânına ve takvâ üzere olan hakkıŋ maʿrifetine binâʾen 
TIT.1.2*şul ebedî hayvâtıŋ ümîdinde ki ȯnủ yalan söylemez Allâh Teʿâlâ ezelden ikrâr eylemişdir 
TIT.1.3*ve kendỉ kelâmını mahsûs vakitlerde izhâr eyledi şul tebşîr içỉn ki baŋa hallâsımız Allâh Teʿâlânıŋ emri ile inanıldı 
TIT.1.4*ʿumûmî îmânıŋ hasebince sâdık oğul Titoya Baba Allâh Teʿâlâdan ve hallâsımız Hazret-i ʿİsâ el-Mesîhden ʿinâyet rahmet ve selâmet olsun 
TIT.1.5*ȯnuŋ içỉn seni Giridde kodum ki kusûrları tedbîr ėdesin ve saŋa ısmarladığım gibi her şehirde kesîsler nasb eyleyesin 
TIT.1.6*yaʿnî ʿayıbsız kimesne bir ʿavratıŋ kocası müʾmin oğullara mâlik ki erâzilliḡiŋ ve temerrüdlük ʿaybı olmaya 
TIT.1.7*zîrâ kesîs beyt-ullâhıŋ kassâmı gibi ʿayıbsız olmak gerekdir hodbîn ġazûb şarâba mübtelâ dârib harâm kesbe harîs olmaya 
TIT.1.8*illâ ġarîbleriŋ kondurucu sâlihleri seven perhîzkâr ʿâdil müttakî ve zâhid ola 
TIT.1.9*ki taʿlîm üzere olan hak kelâmı muhkem tuta tâ kim hem sahîh taʿlîmden nasîhat ėtmeḡe hem karşᵼ söyleyenleri ilzâm ėtmeḡe kâdir ola 
TIT.1.10*zîrâ niçe muʿânid gevezeler ve ʿaklı ıdlâl ėdenler var husûsen ehl-i hitândan olanlar 
TIT.1.11*ki onlarıŋ ağzını kapamak gerek çün onlar bütün evleri bozdurup harâm kesb içỉn nâ-makbûl nesneleri öḡredirler 
TIT.1.12*onlardan birisi kendỉleriniŋ peyġamberi dėdi ki Giridliler dâʾimâ kezzâblar bed cânvarlar şikemperverlerdir 
TIT.1.13*bu şâhidlik hakdır • ȯnuŋ içỉn onları pekçe âzârla ki îmânda sahîh olalar 
TIT.1.14*Yahûdîleriŋ mesellerine ve hakkı sevmeyen âdamlarıŋ emirlerine mukayyed olmayalar 
TIT.1.15*tâhirlere her şey tâhirdir ammâ necîslere ve îmânsızlara hîç bir şey tâhir deḡildir belki onlarıŋ ʿaklı da zamîri de necîsdir 
TIT.1.16*Allâhı biliriz geçinenler ammâ ȯnủ ʿamelleriyle cahd ėderler çün mekrûhlar ve ʿâsîlerdir ve hîç bir ʿamel-i sâlihe yaramazlar ∞ 
TIT.2.1*Ammâ sen sahîh taʿlîme lâyık olan nesneleri söyle 
TIT.2.2*ki kocalar âʾikler ağır başlılar perhîzkârlar ve îmânda meveddetde tahammülde sahîh olalar 
TIT.2.3*ve kezalik ihtiyâr hâtûnlar tahârete münâsib esvâbı kullanalar iftirâcılar ve çok şarâba mübtelâ olmayalar illâ hasenâtda üstâdlar olalar 
TIT.2.4*ki kızlara uslu olmağa kocalarını ve evlâdını sevmeḡe öḡredeler 
TIT.2.5*hem ki perhîzliler ve ʿafîfeler olalar evi gözedeler íyỉ ve kendỉ kocalarına münkâde olalar tâ kim Allâh Teʿâlânıŋ kelâmına sebb olunmaya 
TIT.2.6*genclere dahi nasîhat eyle ki perhîzli olalar 
TIT.2.7*kendỉŋi her şeyde sâlih ʿameller kıdvet ve taʿlîmde istikâmet ve vakâr üzere göster 
TIT.2.8*dürüst söz söyle ki reddi kâbil olmaya tâ kim muhâlefet ėden bir nesnesi yok iken hakkıŋıza kemlik söylemeḡe utana 
TIT.2.9*kullara da ki kendỉ ağalarına münkâdlar olup her şeyde beḡenilip karşᵼ söylemeyeler 
TIT.2.10*uğurlamayalar illâ her íyỉ doğruluğu göstereler tâ kim her şeyde Hallâsımız Allâh Teʿâlânıŋ taʿlîmine riʿâyet ėdeler 
TIT.2.11*zîrâ Allâh Teʿâlânıŋ muhallis ʿinâyeti cümle âdamlara zâhir olup 
TIT.2.12*bize taʿlîm ėder ki zulmü ve dünyâ lahmini terk ėdip bu ʿâlemde ʿifâf ve birr ve takvâ ile geçiniriz 
TIT.2.13*saʿâdetli ümîde ve ʿazîm Allâh Teʿâlânıŋ hem ol hallâsımız Hazret-i ʿİsâ el-Mesîhiŋ ʿizzetiniŋ tecellîsini bekleyeviz 
TIT.2.14*ki kendỉyi bizim yolumuza fidâ eylemişdir bizi her zulümden kurtarmak hem kendỉye mahsûs kavme sâlih ʿamellere ġayretli ėdip tathîr eylemek içỉn 
TIT.2.15*bunları söyle ve nasîhat eyle hem her emir ve hükûmet üzere âzârla da kimse seni tahkîr ėtmesin ∞ 
TIT.3.1*Onlarıŋ hâtırına getir ki sultânlara ve hâkimlere inkıyâd üzere olalar mutîʿ ve her sâlih ʿamele hâzır baş olalar 
TIT.3.2*kimseniŋ hakkına kemlik söylemeyeler ġavġâcı olmayalar illâ kerîm olup cümle âdamlara her sühûleti göstereler 
TIT.3.3*zîrâ biz dahi bir zamân ʿakılsız ʿâsî dalâletde idik • envâʿ-i şehevâtlara ve zevklere tâbiʿ idik • şirretde ve hasedde ʿömür sürerdik • mabġûz olup birbirimize buġz ėderdik 
TIT.3.4*ammâ Hallâsımız Allâh Teʿâlânıŋ lütfu ve âdamlara olan muhabbeti zâhir olunca 
TIT.3.5*bizi ėtdiḡimiz sâlih ʿameller içỉn deḡil illâ kendỉ rahmeti içỉn halâs eyledi mîlâd-ı sânîniŋ iġtisâli ve Rûhü'l-Kudsüŋ tecdîdi ile ki 
TIT.3.6*ȯnủ üzerimize hallâsımız Hazret-i ʿİsâ içỉn ifâzet ile saçdı 
TIT.3.7*tâ kim ȯnuŋ ʿinâyetinden müberrer olup ümîd sebebi ile ebedî hayvâtıŋ vârisleri olavız 
TIT.3.8*bu söz sahîhdir ve isterim ki bu nesneleri isbât ėdesin tâ kim Allâh Teʿâlâya îmân getirenler ʿamel-i sâlih ile pîşrevânlar olmağla çalışalar • bu nesneler âdamlara íyỉ ve fâʾidelidir 
TIT.3.9*ammâ sefîh mübâheselerden ve ʿilm-i tenâsülünden hem Tevrâtıŋ husûsunda olan ġavġâ ve nizâʿlardan ictinâb eyle zîrâ onlar fâʾidesiz ve bâtıldır 
TIT.3.10*muʿtezil âdamı bir ve iki tenbîhden soŋra redd eyle 
TIT.3.11*zîrâ bilirsin ki bu makûle kimesne azġᵼndır ve hatâ ėder çün kendỉ kendỉden mücrimdir 
TIT.3.12*saŋa Artemayı ya Tihikoyu gönderdiḡim zamân çalış ki baŋa Nikapoliye gelesin zîrâ ben onda kışlamağa niyyet eyledim 
TIT.3.13*şerîʿatcı Zânâya ve Apolloya cehd ile murâfakat eyle ki onlara bir şey eksik olmaya 
TIT.3.14*ve bizimkiler dahi lâzım olan istiʿmâl içỉn ʿamel-i sâlih ile pîşrevânlar olmağa öḡrensinler ki meyvesiz olmayalar 
TIT.3.15*benim ile olanıŋ hepisi saŋa selâm ėderler • bizi îmâna binâʾen sevenlere selâm eyle • ʿinâyet-ullâh siziŋle olsun âmîn ∞ (Girid kelîsesi içỉn mansûb olan baş kesîs Titoya Makedoniyyadaki Nikapoliden mektûb budur) (Mâkabl + Ali Bey'in parafı) 
PHM.0.0*Pavlo nâm resûlüŋ Filemona gönderdiḡi risâle
PHM.1.1*Hazret-i ʿİsânıŋ mahbûsu Pavlo ve berâber Timoteʾo sevgili ve ʿameldaşımız Filemona 
PHM.1.2*hem sevgili Apiyâya ve cihâdda yoldaşımız Arhipoya hem eviŋde olan cemâʿate 
PHM.1.3*size Babamız Allâh Teʿâlâdan ve Rabb ʿİsâ el-Mesîhden ʿinâyet ve selâm olsun 
PHM.1.4*Taŋrıma şükr ėdip dâʾimâ seni duʿâlarımda aŋarım 
PHM.1.5*çün meveddetiŋi ve Rabb ʿİsâya hem cümle kadîslerine olan îmânıŋı işidirim 
PHM.1.6*tâ kim îmânıŋıŋ iştirâki sizde olan Hazret-i ʿİsâ içỉn her salâhata iʿtirâfen nâfiz ola 
PHM.1.7*zîrâ seniŋ meveddetiŋden ʿazîm sürur ve tesliyemiz var çün kadîsleriŋ derûnları seniŋ sebebiŋ ile müferrah oldular ėy karındaş 
PHM.1.8*ȯnuŋ içỉn eḡerçi saŋa maʿkûl nesneleri emr ėtmeḡe Hazret-i Mesîhiŋ ʿinâyetinden çok destûrum var 
PHM.1.9*yine de meveddete binâʾen dahi íyỉ ki yalvarırım çün bu şekilim yaʿnî koca Pavlo ve hâlâ dahi Hazret-i ʿİsâ el-Mesîhiŋ mahbûsu 
PHM.1.10*saŋa ol oğlum Onesimo içỉn yalvarırım ki ben ȯnủ bendlerimde tevlîd eyledim 
PHM.1.11*o evvel saŋa bir zamân menfaʿatsiz idi ammâ hâlâ hem saŋa hem baŋa menfaʿatlidir 
PHM.1.12*ki ben ȯnủ gėrỉ gönderdim sen dahi ȯnủ yaʿnî ol benim bağrımı kabûl eyle 
PHM.1.13*ben ȯnủ yanımda alıkomak isterdim ki seniŋ yeriŋde baŋa İncîliŋ bendlerinde hizmet eyleye 
PHM.1.14*ammâ seniŋ reʾyiŋsiz bir şey ėtmek istemedim tâ kim seniŋ ihsânıŋ zarûretden gibi olmaya illâ irâdetden ola 
PHM.1.15*zîrâ belki o bu sebebden biraz zamân ayrıldı tâ ki ȯnủ dâʾimâ tutasın 
PHM.1.16*artᵼk kul gibi deḡil illâ kuldan ziyâde karındaş gibi ki baŋa bile pek sevgilidir • kanda kaldı saŋa ki gerek cesed gerek Rabbiŋ hasebince sevgiliŋdir 
PHM.1.17*pes eḡer beni seniŋle müşârik bilirseŋ ȯnủ beni gibi kabûl eyle 
PHM.1.18*ki eḡer saŋa bir ġadr ėtdi ise ve saŋa bir şey borclu ise ȯnủ benim hisâbıma yazasın 
PHM.1.19*ben Pavlo bunủ kendỉ elim ile yazdım ki ben edâ ėdeyim dėmeyeyim ki sen baŋa kendỉŋi borclusun 
PHM.1.20*göreyim seni ėy karındaş Rabb içỉn baŋa bu ihsânı eyle de Rabb içỉn benim bağrımı tenfîs eyle 
PHM.1.21*ben saŋa yazdım ve itâʿatiŋe iʿtimâd ėdip bilirim ki söylediḡimden ziyâde ėdeceksin 
PHM.1.22*imdi baŋa bile bir konak hâzırla zîrâ umarım ki duʿâlarıŋız{ıŋ} berekâtı ile size bağışlanam 
PHM.1.23*Hazret-i ʿİsâ el-Mesîh içỉn benim ile mahbûs Epafro 
PHM.1.24*ve ʿameldaşlarım Marko ve Aristarho ve Demâ ve Luka saŋa selâm ėderler 
PHM.1.25*Rabbimiz Hazret-i ʿİsâ el-Mesîhiŋ ʿinâyeti rûhuŋuz ile olsun âmîn ∞ (Romadan yazılıp kul Onesimo ile Filemona gönderilen risâle budur) (Mâkabl + Ali Bey'in parafı) 
HEB.0.0*Pavlo nâm resûlüŋ ʿİbrânîlere gönderdiḡi risâle
HEB.1.1*Bundan akdem Allâh Teʿâlâ ecdâdımıza niçe defʿa niçe vech üzere peyġamberler ile söylemişdir 
HEB.1.2*ve bu son eyyâmda bize şul kendỉniŋ Oğlu ile söyledi ki ȯnủ her şeyʾe vârisi eyledi hem ȯnuŋ ile ʿâlemleri yaratmışdır 
HEB.1.3*ol ki Celâliŋ ziyâsı ve uknûmuŋ sûreti ve ol kavî kelâmı ile cümle şeyleri kendỉ vücudu ile günâhlarımıza keffâret ėtmiş ol ʿazamet kürsîsiniŋ sağında ʿarş-ı aʿlâda oturmuşdur 
HEB.1.4*meleklerden o kadar ziyâde ʿâlî oldu ne kadar ki onlardan efdal isme mâlik olmuşdur 
HEB.1.5*zîrâ meleklerden hîç kanġısına dėmişdir ki Sen benim oğlumsun bugün ben seni tevlîd eyledim yine de Ben ȯŋa baba ve o baŋa oğul ola 
HEB.1.6*ve dahi ol bikrini ʿâleme ibrâz ėtdiḡi zamân der ki ve Allâhıŋ cümle melâʾikesi ȯŋa secde eylesinler 
HEB.1.7*melekler içỉn ise der ki ol ki meleklerini rûzigâr ve hizmetkârlarını âteşiŋ ʿalevi ėder 
HEB.1.8*ammâ Oğlu içỉn der ki yâ Allâh seniŋ kürsîŋ ebedi'l-âbâddır melekûtuŋuŋ kazîbi kazîb-i müstakîmdir 
HEB.1.9*sen ʿadâleti sevdiŋ ve taʿaddîyi sevmediŋ ȯnuŋ içỉn seniŋ ilâhıŋ Allâh Teʿâlâ seni ashâbıŋdan ziyâde ferahıŋ dühnü ile mesh eyledi 
HEB.1.10*ve sen yâ Rabb evvelden yeri temellediŋ hem gökler elleriŋiŋ ʿamelleridir 
HEB.1.11*onlar ifnâ olalar ammâ sen bâkîsin ve hepisi esbâb gibi eskiyeler 
HEB.1.12*ve sen onları câme gibi sarasın da taġyîr olalar ammâ sen yine osun ve seneleriŋ eksilmeyeler 
HEB.1.13*ve hîç kanġı meleklere dėmişdir ki tâ ben düşmanlarıŋı ayaklarıŋa basamak koyuncaya dek sen sağımda otur 
HEB.1.14*onlar hizmetkâr ervâh deḡilmidir ki halâsı mîrâs ile almaları içỉn hizmete gönderildi ∞ 
HEB.2.1*Onuŋ içỉn gerekdir ki dahi ziyâde işitdiḡimiz nesnelere mukayyed olavız tâ kim bir zamân teker-meker olmayavız 
HEB.2.2*zîrâ çün meleklerden takrîr olunan kelâm sâbit idi ve her taʿaddî hem ʿisyân müstahak cezâsını aldı ise 
HEB.2.3*biz nice kurtulalım çün bu kadar halâsa ihmâl ėderiz ki evvelden kendỉ Rabbden iʿlâm olunmağa başlayıp bize de ȯnủ işidenlerden isbât olundu 
HEB.2.4*çün Allâh Teʿâlâ bile âyât ve muʿcizât ve envâʿ-i efʿâl-i ekvâ ile ve Rûhü'l-Kudsüŋ tevzîʿiyle kendỉ murâd-ı şerîfi üzere şehâdet eyledi 
HEB.2.5*zîrâ hâlâ ol söylediḡimiz gelecek ʿâlemî meleklere ihtizâʿ ėtmedi 
HEB.2.6*ammâ bir kimse bir yerde şehâdet ėdip dėdi ki Âdem nedir ki sen ȯnủ aŋasın ya benî âdem nedir ki sen ȯnủ yoklayasın 
HEB.2.7*pes ȯnủ meleklerden bir azacık eksik eylediŋ sen ȯnủ ʿizzet ve ikrâm ile tetvîc eylediŋ ve ȯnủ elleriŋiŋ ʿamelleri üzere nasb ėtdiŋ 
HEB.2.8*zîrâ ȯŋa her şeyʾi ihtizâʿ ėtmekle hîç bir şey komadı ki ȯŋa ihtizâʿ olmamış ola ammâ hâlâ dahi görmeziz ki her şey ȯŋa mahzûʿ ola 
HEB.2.9*nihâyet görürüz ki ol Hazret-i ʿİsâ ölüm eleminiŋ sebebinden ʿizzet ve ikrâm ile mütevvecdir ki meleklerden bir azacık eksik oldu tâ kim Allâh Teʿâlânıŋ ʿinâyetinden cümle içỉn mevti tezevvuk eyleye 
HEB.2.10*zîrâ lâyık bu idi ki ol kimse ki her şey ȯnuŋ sebebi ile ve her şey ȯnuŋ içỉn olmuşdur niçe oğullarıŋ halâsınıŋ sultânını ki onları ʿizzete getirecek idi elemler ile takrîb eyledi 
HEB.2.11*zîrâ hem takdîs ėden hem takdîs olunanlar hepisi biriniŋdir • ȯnuŋ içỉn o onlara karındaş dėmeḡe hicâb ėtmeyip 
HEB.2.12*der ki ben seniŋ ismiŋi karındaşlarıma iʿlâm ėdeyim ben saŋa cemâʿatde tezemmür ėdeyim 
HEB.2.13*ve tekrâr der ki ben ȯŋa iʿtimâd ėdeyim hem dahi der ki işte ben ve Allâh Teʿâlânıŋ baŋa vėrdiḡi maʿsûmlar da 
HEB.2.14*imdi çünki ol maʿsûmlar lahm ü demden müşterek oldular ol dahi bu nesnelerden müşterek oldu tâ kim ölüm vâsıtası ile ol mevtiŋ emri altında olan kimesneyi yaʿnî Şeytânı mahv eyleye 
HEB.2.15*ve ol cümlesini halâs eyleye ki ölüm korkusundan kayd-ı hayvât ile kulluğa makhûr idiler 
HEB.2.16*zîrâ haklı ki o melekleriŋ tabʿını almaz illâ İbrâhîm nesliniŋ tabʿı alır 
HEB.2.17*pes lâzım oldu ki o her şeyde karındaşlara müşâbih ola tâ kim merhametli ve Allâh içỉn olacak nesnelerde sâdık baş imâm ola ki kavmiŋ günâhlarına keffâret eyleye 
HEB.2.18*zîrâ o belâ ve elem çekmekle imtihân belâ çekenlere muʿîn olmağa kâdirdir ∞ 
HEB.3.1*Pes ėy kadîs ve semâvî daʿvetinde şerîk olan karındaşlar ikrârımızıŋ resûlü ve imâm-ı aʿzamı Hazret-i ʿİsâ el-Mesîhi teʾemmül eyleyiŋ 
HEB.3.2*ki ȯnủ nasb ėdene sâdıkdır nice ki Mûsâ dahi ȯnuŋ bütün beytinde sâdık idi 
HEB.3.3*zîrâ bu Mûsâdan o kadar ziyâde ʿizzete lâyık bilindi ne kadar ki beytden beyti yapanıŋ ziyâde ʿizzeti var ise 
HEB.3.4*çün her beyt bir kimseden yapılır ammâ cemîʿ eşyâyı yapan Allâh Teʿâlâdır 
HEB.3.5*ve hakkan ki Mûsâ bütün beytinde hizmetkâr gibi söylenecek nesnelere şehâdet içỉn sâdık idi 
HEB.3.6*ammâ Hazret-i Mesîh kendỉ beyti üzerine oğul gibi sâdıkdır ki ȯnuŋ beyti biziz tâ âhirete dek söylemekde bî-pervâliḡi ve iftihâr ėtdiḡimiz ümîdi kavî tutar isek 
HEB.3.7*zîrâ Rûhü'l-Kudüs dėdiḡi gibi Bugün eḡer ȯnuŋ âvâzını işidirseŋiz 
HEB.3.8*kalbleriŋizi pekletmeŋ ol iġzâbda beriyyede imtihân gününde beriyyedeki gibi 
HEB.3.9*ki orada babalarıŋız beni imtihân ėdip tecribe eylediler de ʿamellerimi kırk yıla dek gördüler 
HEB.3.10*ȯnuŋ içỉn ol nesilden bî-zâr olup dedim ki dâʾimâ kalb ile hatâ ėderler ve tarîkâtımı bilmediler 
HEB.3.11*şöyle ki ġazabda yemîn eyledim ki râhatıma girmeyeceklerdir 
HEB.3.12*(11) Sakınıŋ ėy karındaşlar ki bir zamân sizden biriŋizde yaramaz îmânsız kalb olmaya ki Hayy Allâhdan münferik ola 
HEB.3.13*illâ mâdemki bugün aŋılır birbiriŋize nasîhat eyleyiŋ ki sizden birisi günâhıŋ ıdlâli ile mukassî olmaya 
HEB.3.14*zîrâ Mesîhiŋ şerîkleri olduk eḡer visâkımızıŋ ibtidâsını tâ âhire dek mukîm tutacak olursak 
HEB.3.15*bize bu dėnildikce ki eḡer bugün ȯnuŋ âvâzını işitirseŋiz ol ġazabımda gibi kalbleriŋizi kâsî ėtmeŋ 
HEB.3.16*ki baʿzılar ȯnủ işidip Rabbi iġzâb eylediler ammâ ol hepisi deḡil ki Mûsânıŋ vâsıtası ile Mısırdan çıkdılar 
HEB.3.17*pes kırk yılıŋ içinde kimden bî-zâr olmuşdur • günâhkârlardan deḡil mi ki onlarıŋ tenleri beriyyede düşdüler 
HEB.3.18*ve kime yemîn ėtdi ki râhatına girmeyeceklerdir illâ îmânsız olanlardan ġayrıya 
HEB.3.19*ve biz görürüz ki îmânsızlık içỉn girmediler ∞ 
HEB.4.1*Pes korkmak gereḡiz ki bir zamân sizden biriŋiz ȯnuŋ râhatına girmek vaʿdesini bırağıp mahrûm oldum diyẻ zann ėtmeye 
HEB.4.2*zîrâ onlara tebşîr olunduğu gibi bize dahi tebşîr olundu ammâ işitdikleri kelâm onlara fâʾide ėtmedi çünki işidenlerde îmân ile mümtezic olmadı 
HEB.4.3*çün biz ki îmân getirdik râhata giririz ȯnuŋ dėdiḡi üzere ki Ġazabımda yemîn eyledim ki hîç râhatıma girmeyeceklerdir nihâyet dünyâ temellendikde olan işlerden yapᵼlarıŋ râhatına girmeyecekdir 
HEB.4.4*zîrâ bir yerde yedinci günüŋ hakkında böyle dėdi Ve Allâh Teʿâlâ yedinci günde cümle işlerinden râhat oldu 
HEB.4.5*ve bu yerde dahi ki râhatıma girmeyeceklerdir dėdi 
HEB.4.6*pes çünki bâkî bu ki ȯŋa baʿzılar gireceklerdir ve ol kimseler ki ibtidâ onlara tebşîr olundu îmânsızlık içỉn girmediler 
HEB.4.7*tekrâr bir günü taʿyîn ėder bu kadar zamândan soŋra ve Dâvûdda bugün dėdi nitekim dėnildi ki bugün eḡer ȯnuŋ âvâzını işidirseŋiz kalbleriŋizi kâsî ėtmeŋ 
HEB.4.8*zîrâ eḡer Yoşeʿ ȯnları râhatda komuş olaydı Allâh Teʿâlâ ȯndan soŋra ġayrı günü söylemezdi 
HEB.4.9*pes Allâh Teʿâlânıŋ kavmine bir sebt râhatı bâkîdir 
HEB.4.10*zîrâ kim ki ȯnuŋ râhatına girdi ise ol dahi kendỉ işlerinden râhat oldu nice ki Allâh Teʿâlâ dahi kendỉ işlerinden râhat eyledi ise 
HEB.4.11*imdi çalışalım ki ol râhata girelim tâ kim bunuŋ gibi îmânsızlığıŋ ʿibretine kimse düşmeye 
HEB.4.12*zîrâ Kelâm-Ullâh hayy ve nâfizdir ve her iki yanından keser kılıçdan keskindir ve cânıŋ hem rûhuŋ ve mefâsılınıŋ hem iliḡiŋ mağfiretine yetişir hem kalbiŋ fikir hem niyyetlerini teftîş eyler 
HEB.4.13*ve ȯnuŋ öŋünde bir mahfî mahlûk yokdur illâ ȯnuŋ gözlerine her şey üryân ve açıkdır ki ȯŋa hisâb vėreceḡiz 
HEB.4.14*pes çünki bir büyük imâm-ı aʿzamımız var ki gökleri geçdi yaʿnî İbn-Ullâh ʿİsâ bu îmânı pekçe tutalım 
HEB.4.15*zîrâ öyle bir imâm-ı aʿzamımız deḡildir ki zaʿafımız ile bile teʾellüm ėtmeḡe kâdir olmaya belki günâhdan ġayrı bizim ile berâber imtihân olmuşdur 
HEB.4.16*imdi ʿinâyetiŋ kürsîsine bî-pervâlık ile yanaşalım ki rahmete nâʾil olavız ve mahall-i imdâd içỉn ʿinâyet bulavız ∞ 
HEB.5.1*Zîrâ âdamlar arasından alınan her baş imâm Allâh katında işlenecek nesneler içỉn âdamlara nasb olunmuşdur ki pîşkeşler ve günâhlar içỉn kurbânlar takrîb eyleye 
HEB.5.2*ki câhillere ve dalâletde olanlara kâfî teʾellüm ėtmeḡe kâdirdir çünki ol dahi zaʿaflar ile ihâta olunmuşdur 
HEB.5.3*ve ȯnuŋ sebebi ile kavm içỉn gibi kendỉ içỉn dahi günâh eclinden kurbânlar ėtmeḡe boynuna borcdur 
HEB.5.4*ve hîç kimse bu şânı kendỉ kendỉye alamaz illâ Allâh Teʿâlâdan daʿvet olunmuş kimse nitekim Hârûn 
HEB.5.5*böyle dahi Hazret-i Mesîh kendỉden bu ʿizzeti almadı ki imâm-ı aʿzam ola illâ ol kimseden aldı ki ȯŋa sen benim oğlumsun ben seni bugün tevlîd eyledim dėdi 
HEB.5.6*nice ki bir yerde dahi der ki Melikisâdıkıŋ tarîki üzere ebeden imâmsın 
HEB.5.7*ol ki cesediyetiniŋ eyyâmında ȯnủ ölümden kurtarmağa kâdir olana ʿazîm feryâd ve göz yaşlarıyla duʿâlar ve tazarruʿlar ėdip müstecâb olup korkudan kurtulmuş iken 
HEB.5.8*eḡerçi oğul idi ise de şul ağrı çekdiḡi nesnelerden itâʿat öḡrendi 
HEB.5.9*ve kâmil olup cümle kendỉye itâʿat ėdenlere ebedî halâsıŋ sebebi oldu 
HEB.5.10*Allâh Teʿâlâdan Melikisâdıkıŋ tarîkine göre imâm-ı aʿzam müsemmâ oldu 
HEB.5.11*ki ȯnuŋ hakkına söylenecek ve kelimât ile beyân olmağa güç nesnelerimiz var çün batî kulaklı olduŋuz 
HEB.5.12*zîrâ siz ki zamâna göre hoʾcalar olacağıŋız yerde tekrâr muhtâcsıŋız ki size Kelâm-Ullâhıŋ ibtidâ hecesi öḡredile ve şöyle olduŋuz ki size kavî taʿâm yerine süd lâzım oldu 
HEB.5.13*çün südü kullanan hak kelâmdan bî-haberdir zîrâ maʿsûmdur 
HEB.5.14*ammâ mukavvî taʿâm kâmiller içỉndir ki istiʿdâdcası ile hayr ve şerri temyîz ėtmeḡe idmânlı hâsseleri var ∞ 
HEB.6.1*Pes Mesîhiŋ ibtidâsınıŋ kelâmını koyup kemâle çekilip tekrâr ölü ʿamelleriŋ tebvesini ve Allâha îmânıŋ temelini kurmayalım 
HEB.6.2*ne maʿmûdiyye taʿlîminiŋ ne eller vazʿ ėtmeniŋ ne ölülerden ihyâʾıŋ ne ebedî dînünetiŋ 
HEB.6.3*ve bunủ Allâh Teʿâlânıŋ izni olursa ėdelim 
HEB.6.4*zîrâ kâbil deḡil ki bir kerre münevver olmuş ve hibeʾ-i semâviyyeyi tatmış hem Rûhü'l-Kudüsden hissedâr olmuş 
HEB.6.5*ve Allâhıŋ íyỉ kelâmını hem gelecek dehriŋ kuvvetlerini tezevvuk ėtmiş kimesneler 
HEB.6.6*düşerler ise tekrâr tevbeye tecdîd olalar zîrâ tekrâr İbn-Ullâhı kendỉlerine hâçlarlar ve ȯŋa ihânet ėderler 
HEB.6.7*çün ol yer ki üzerine sıkça gelen yağmuru içip şul ȯnủ iflâh ėden kimselere münâsib otu getirir Allâh Teʿâlâdan bereket alır 
HEB.6.8*ammâ hâr ve hâşâkı getiren merzûl ve laʿnete yakın olup ȯnuŋ ʿâkıbeti ihrâkdir 
HEB.6.9*pes ėy sevgỉliler biz sizden dahi íyỉ ve halâsa müteʿallik nesneler umarız eḡerçi böyle söyler isek de 
HEB.6.10*zîrâ Allâh Teʿâlâ zâlim deḡildir kim ʿamelleriŋizi ve kadîslere evvelden ve hâlen hizmet ėtmeŋiz ile kendỉ ismi içỉn izhâr ėtdiḡiŋiz meveddetli emeḡiŋizi unuda 
HEB.6.11*illâ isteriz ki herkes sizden tamâm müteyakkın ümîdiŋ içỉn tâ âhire dek yine ol ictihâdı göstere 
HEB.6.12*tâ kim mütekâsil olmayasız illâ ol kimseleriŋ muktedîleri olasız ki îmân ve sabr ile vaʿdeleri mîrâsa alırlar 
HEB.6.13*zîrâ Allâh Teʿâlâ İbrâhîme vaʿde ėtdiḡi zamân ġayrı büyükrek ile yemîn ėdemeyip kendỉsi ile yemîn eyleyip 
HEB.6.14*Tahkîk ben seni bi'l-ġâye bereketleyeyim ve seni pek çoğaldayım dėdi 
HEB.6.15*ol dahi böylece sabr ile muntazır olup vaʿdeye nâʾil oldu 
HEB.6.16*zîrâ âdamlar bir büyükrek ile yemîn ėderler ve yemîn onlara her münâzaʿa isbâtınıŋ soŋudur 
HEB.6.17*bu husûsda Allâh Teʿâlâ vaʿdeniŋ vârislerine kendỉ meşveresiniŋ teġayyürsüzlüḡünü izdiyâd üzere göstermeḡe istedikçe yemîni araya katdı 
HEB.6.18*tâ kim ol iki teġayyürsüz nesneler ile ki onlarda Allâh Teʿâlâ yalan söylemez kavî tesliyemiz ola ki bize takdîm olunan ümîde nâʾil olmak içỉn ȯŋa sığındık 
HEB.6.19*ol ki bize cânıŋ emîn ve kavî lengeriniŋ yerindedir ve tâ ol perdeniŋ içerỉsine girir 
HEB.6.20*ki oraya Melik-i Sâdıkıŋ tarîki üzere ebeden imâm-ı aʿzam olan ʿİsâ es-Sâdık bizim içỉn girmişdir ∞ 
HEB.7.1*Zîrâ bu Melik-i Sâdık melik-i Şâlîm Allâh Teʿâlânıŋ imâm-ı aʿzamı idi ki şâhlarıŋ muhârebesinden dönen İbrâhîme karşᵼ gelip ȯŋa hayr duʿâ eyledi 
HEB.7.2*İbrâhîm dahi ȯŋa her şeyden ʿöşrünü vėrdi ve evvelki adı Sıdkıŋ Şâhı ȯndan soŋra melik-i Şâlîm yaʿnî selâm şâhı diyẻ tercüme olunmuşdur 
HEB.7.3*babasız anasız âsıl nesilsiz günleriŋ ibtidâsı ve ʿömrüŋ nihâyeti yok illâ İbn-Ullâha müşâbih ebeden bâkî imâmdır 
HEB.7.4*pes bakıŋ ne büyük âdam idi ol kimse ki reʾîs il-âbâ İbrâhîm ȯŋa ġâretiŋ ʿöşrünü vėrdi 
HEB.7.5*ve gerçek ki benî Levîden olup imâmeti alanlarıŋ emri vardır ki Tevrât mûcibince kavimden yaʿnî karındaşlarından eḡerçi İbrâhîmiŋ sulbünden çıkdılar ise de ʿöşrü alasız 
HEB.7.6*ammâ bu ki onlarıŋ neslinden deḡildir İbrâhîmden ʿöşrü aldı ve sâhib-i vaʿdeye hayr duʿâ eyledi 
HEB.7.7*pes ihtilâfsız azırak olan nesne büyükrekden bereket alır 
HEB.7.8*ve gerçi ki ölen âdamlar burada ʿöşr alırlar ammâ orada ol kimse alır ki ȯnuŋ hayy olduğuna şâhidlik vėrilmişdir 
HEB.7.9*ve sözüŋ gelişi böyle • ol ʿöşr alan Levîler İbrâhîm sebebi ile ʿöşr vėrdiler 
HEB.7.10*zîrâ Melik-i Sâdık ȯŋa karşᵼ vardığı zamân o dahi babanıŋ sulbünde idi 
HEB.7.11*pes çünki itmâm Levî imâmetiniŋ sebebi ile oldu vaktâki ȯnuŋ hasebi ile kavme Tevrât vėrildi Hârûn tarîki üzere dėnilmeyip Melik-i Sâdık tarîki üzere bir ġayrı imâmıŋ kalkması ne lâzım idi 
HEB.7.12*zîrâ imâmet deḡişdirilince bi'z-zarrûrî Tevrât dahi deḡişdirilir 
HEB.7.13*çün ol kimse ki bu nesneler ȯnuŋ hakkına dėnildi şul ġayrı sıbtdan idi ki ondan kimse mezbaha hizmet ėtmedi 
HEB.7.14*zîrâ zâhirdir ki Rabbimiz Yahûdâdan çıkdı ki ol sıbta Mûsâ imâmet husûsu içỉn hîç nesne söylemedi 
HEB.7.15*ve bu dahi ziyâde zâhirdir çün Melik-i Sâdıka mânend bir ġayrı imâm kalkar 
HEB.7.16*ki cismânî Tevrât mûcibince imâm olmadı illâ zevâlsiz hayvâtıŋ kuvvetine göre imâm oldu 
HEB.7.17*zîrâ ȯŋa şehâdet ėdip sen Melik-i Sâdık tarîki üzere ebeden imâmsın der 
HEB.7.18*çün sâbıkan geçen emir ȯnuŋ zaʿafı ve menfaʿatsizliḡi içỉn ibtâl olunur 
HEB.7.19*zîrâ Tevrât bir şeyʾi itmâm ėtmedi illâ şul evlâ ümîdiŋ idhâlini itmâm ėder ki ȯnuŋla Allâh Teʿâlâya mukarreb oluruz 
HEB.7.20*husûsen bu yemînsiz olmadı 
HEB.7.21*çün onlar yemînsiz imâmlar oldular ammâ bu yemîn ile oldu ȯŋa şul diyeniŋ sebebinden ki Rabb yemîn ėtdi de peşîmân olmaya sen Melikisâdıkıŋ tarîki üzere ebeden imâmsın dėdi 
HEB.7.22*Hazret-i ʿİsâ o kadar efdal ʿahde zâmin oldu 
HEB.7.23*bundan mâʿadâ onlar çokça imâmlar oldular zîrâ ölüm sebebi ile bâkî kalmakdan memnûʿ oldular 
HEB.7.24*ammâ bu ebeden bâkî kalmağla ȯnuŋ imâmeti sermedîdir 
HEB.7.25*bu sebebden dahi ol kimseleri ki ȯnuŋ vâsıtası ile Allâha takarrüb ėderler ebeden halâs ėtmeḡe kâdirdir çün onlara şefâʿat ėtmek içỉn dâʾimâ hayydir 
HEB.7.26*zîrâ bize böyle imâm-ı aʿzam lâzım idi ki kuddûs sucsuz ʿaybsız günâhlardan ʿârî ve göklerden aʿlâ ola 
HEB.7.27*ki öbűr baş imâmlar gibi evvelâ kendỉsi soŋra kavmiŋ günâhları içỉn her gün kurbânlar takrîb ėtmeḡe ihtiyâcı olmaya zîrâ o bu nesneyi kendỉsi takrîb ėtmek ile bir uğurdan ėtmişdir 
HEB.7.28*çün Tevrât sâhib-i zaʿf âdamları baş imâmete nasb ėder ammâ Tevrâtdan soŋra olan yemîniŋ kelâmı ebeden kurbân olmuş Oğlu nasb ėder ∞ 
HEB.8.1*Pes denilen nesneleriŋ netîcesi bu ki bizim böyle imâm-ı aʿzamımız var ki ʿAzamet kürsîsiniŋ sağında ʿarş-ı muʿallâda oturmuşdur 
HEB.8.2*makdeseniŋ ve ol hakk meskeniŋ hâdimi ki ȯnủ âdam deḡil illâ Rabb Teʿâlâ kurmuşdur 
HEB.8.3*zîrâ her baş imâm peşkeşler ve kurbânlar takrîb ėtmeḡe nasb oldu bu husûsdan lâzım idi ki bunuŋ dahi takrîb ėdecek bir nesnesi ola 
HEB.8.4*çün eḡer yer üzerinde olaydı imâm bile olmazdı Tevrât mûcibince peşkeşler takrîb ėder imâmlar dururken 
HEB.8.5*ki semâvî nesneleriŋ sûretine ve gölgesine delâlet ėderler nice ki Allâh Teʿâlâdan Mûsâya meskeni tamâm ėdecek mahallde dėnildi yaʿnî bak ki herşeyi saŋa dağda gösterildiḡi örneḡe göre yapasın 
HEB.8.6*ammâ hâlâ Hazret-i Mesîh o kadar efdal hizmete nâʾil oldu ne kadar ki evlâ vaʿdeler üzerinde mukîm olan ʿahd-i efdaliŋ vâsatıdır 
HEB.8.7*zîrâ eḡer ol evvelki noksansız olaydı bir ġayrınıŋ yeri aranmazdı 
HEB.8.8*çün Allâh Teʿâlâ onlara ʿazl ėdip der ki işte günler geliyor ki beyt-i İsrâʾîl ile ve beyt-i Yahûdâ ile bir ʿahd-i cedîdi kesişeyim der Rabb Teʿâlâ 
HEB.8.9*ol ʿahde göre deḡil ki babaları ile onları Mısır diyârından ihrâc ėtmek içỉn elinden tutduğum günde kesdim idim zîrâ onlar benim ol ʿahdimde durmadılar da ben onları tahkîr eyledim der Rabb Teʿâlâ 
HEB.8.10*zîrâ ol günlerden soŋra beyt-i İsrâʾîl ile kesişecek ʿahid bu ola der Rabb Teʿâlâ ben Tevrâtımı onlarıŋ hâtırına koyayım ve kalbleri üzerine yazayım da ben onlara Allâh olayım • onlar dahi baŋa kavim olalar 
HEB.8.11*ve herkes kendỉ karîbine ve kendỉ karındaşına öḡredip Allâhı bil dėmeye zîrâ beni hep küççükden büyüḡe varınca bileceklerdir 
HEB.8.12*zîrâ ben onlarıŋ günâhlarına ġafûr olurum ve artᵼk cürüm ve cinâyetlerini aŋmayam 
HEB.8.13*cedîd dėdiḡinde evvelkiyi ʿatîk eyledi pes ʿatîk ve eski olan nesne mahv olunmağa yakındır ∞ 
HEB.9.1*Pes evvelki ʿahdiŋ âyîniŋ hizmeti ve dünyevî meskeni var idi 
HEB.9.2*çün evvelki mesken yapıldı idi de içinde menâre ve sofra ve vücûh etmekleri var idi ve ȯŋa makdese dėnildi 
HEB.9.3*ve ikinci perdeniŋ ardında kudsü'l-akdâs dėdikleri mesken var idi 
HEB.9.4*nerede ki bir altun buhûrdânlık ve her tarafdan altun ile kaplı ʿahid tâbûtu idi ki içinde mann durur altun kabı ve Hârûnuŋ filislenen deḡneḡi hem ʿahid levhleri var idi 
HEB.9.5*ve ȯnuŋ üzerinde ġufrânı gölgeleyen celâliŋ kerrûbları idi ki bu nesneleri şimdi başka başka söylemek hâcet deḡil 
HEB.9.6*pes bu nesneler böyle tertîb olunca gerçi evvelki meskene imâmlar Allâhıŋ hizmetine müteʿallik nesneleri ėtdikce her zamân girirler idi 
HEB.9.7*ammâ ikinci meskene yılda bir kerre yalıŋız baş imâm girirdi kansız deḡil ki ȯnủ kendỉsi içỉn ve kavmiŋ hatâları içỉn takrîb eyler 
HEB.9.8*Rûhü'l-Kudüs bunủ böyle beyân ėder iken ki makdeseye yol dahi belli deḡil idi şul evvelki mesken dururken 
HEB.9.9*ki ol ʿasrıŋ zamânında Allâhıŋ hizmetini ėdeniŋ niyyetine göre takdîse kâdır olmayan peşkeşler ve kurbânlar takrîb olunur 
HEB.9.10*çün ol nesneler fakat yemekler ve içecekler ve envâʿ-i iġtisâller hem cismânî âyînler içỉn tâ ıslâhıŋ vaktine dek vazʿ olundu 
HEB.9.11*ammâ gelecek hayrâtıŋ imâm-ı aʿzamı Hazret-i Mesîh dahi büyük ve kâmilrek eli ile yapılmamış yaʿnî bu yapᵼdan olmayan meskenden gelmişdir 
HEB.9.12*ve kösemiŋ ve buzağᵼlarıŋ kanı ile deḡil illâ kendỉ kanı ile bir ebedî halâsa nazar bulup makdeseye bir kerre girmişdir 
HEB.9.13*zîrâ çün boğalarıŋ ve kösemleriŋ kanı ve müteneccisler üzerine saçılmış dananıŋ külü cesediŋ tahâretini takdîs ėder 
HEB.9.14*Hazret-i Mesîhiŋ kanı ki Allâh Teʿâlâya her günâhdan münezzeh iken kendỉyi ebedî rûh içỉn kurbân eyledi ne kadar ziyâde zamîriŋizi her ölü ʿamellerden tathîr ėtmek gerek ki Hayy-Ullâha ʿibâdet eyleye 
HEB.9.15*ȯnuŋ içỉn vasiyyet-i cedîdiŋ vâsıtıdır ki vasiyyet-i ʿatîke altında olan taʿaddîleriŋ edâsı içỉn ölüm vâkiʿ olmağla medʿuvvlar ebedî mîrâsınıŋ vaʿdesini alalar 
HEB.9.16*ki vasiyyet olduğu yerde gerekdir ki vasiyyet ėdeniŋ ölümü vâkiʿ ola 
HEB.9.17*ki vasiyyet ölülerde sahîhdir çün vasiyyet ėdeniŋ sağlığında vasiyyet dürüst deḡil 
HEB.9.18*bu vechile evvelki de kansız ihdâ olmadı 
HEB.9.19*zîrâ Tevrât mûcibince cümle vesâyâ Mûsâdan kavme takrîr olunduğu zamân buzağᵼlarıŋ ve kösemleriŋ kanını su ile ve iskarlatî yapağı ile ve zûfâ otu ile alıp ve ol kitâba ve cümle kavme serpip 
HEB.9.20*Allâh Teʿâlânıŋ size emr ėtdiḡi ʿahdiŋ kanı budur dėdi 
HEB.9.21*ve kezalik meskene hem Allâhıŋ hizmeti içỉn olan cemîʿ kablara da kanı serpdi 
HEB.9.22*ve Tevrât mûcibince bayağı her şeyi kan ile tathîr oluyor hem kan dökülmeyince mağfiret olmaz 
HEB.9.23*pes gerek idi ki gökde olan nesneleriŋ sûretleri bu nesneler ile ammâ bi'z-zât semâvî nesneler onlardan efdal kurbânlar ile tathîr olalar 
HEB.9.24*zîrâ Hazret-i Mesîh gerçeḡe beŋzer şeklinde el ile yapılmış makdeseye girmedi illâ hâlâ bizim içỉn Allâh Teʿâlânıŋ dîdârınıŋ öŋünde hâzır olmağa nefs-i semâya girdi 
HEB.9.25*ve ȯnuŋ içỉn deḡil ki kendỉyi çok kerre takrîb eyleye nitekim baş imâm ki her yıl eliniŋ kanı ile makdeseye girir 
HEB.9.26*böyle olmasa lâzım olurdu ki dünyâ temellenelden berỉ çok kerre ağrılar çekmiş ola ammâ hâlâ âhir zamânda ki günâhı ibtâl ėtmek içỉn kendỉyi kurbân ėtmekle bir kerre zâhir olmuşdur 
HEB.9.27*ve nice ki âdamlara bir kerre ölmek takdîr olunmuş ise ve ondan soŋra yevmi'd-dîndir 
HEB.9.28*böyle dahi çok kimseleriŋ günâhını ibtâl ėtmek içỉn bir kerre kurbân olunan Mesîh ikinci kerre günâhsız ȯŋa tevekküʿ ėdenlere halâs içỉn zâhir ola ∞ 
HEB.10.1*Zîrâ Tevrâtıŋ gelecek hayrâtıŋ gölgesi olmağla ėşyânıŋ sarîh sûreti olmamağla ol her yıl ʿale-'d-devâm takrîb olunan kurbânlar ile takarrüb ėdenleri hîç takdîs ėtmeḡe kadir deḡildir 
HEB.10.2*ve illâ takrîb olunmadan kalırlar idi zîrâ Allâhıŋ hizmetini ėdenler bir kerre mütetahhir iken artᵼk hîç günâhlarıŋ tazammurunda olmazlardı 
HEB.10.3*ammâ bunlarda her yıl günâhlarıŋ zikri olur 
HEB.10.4*zîrâ muhâldır ki boğalarıŋ ve kösemleriŋ kanı günâhları ibtâl eyleye 
HEB.10.5*ȯnuŋ içỉn o dünyâya girdiḡi zamân der ki Kurbânı ve hediyyeyi istemediŋ illâ baŋa cesedi yakıştırdıŋ 
HEB.10.6*muhraka kurbânlardan hazz ėtmediŋ ne günâh içỉn olan zebîhalardan 
HEB.10.7*o zamân ben işte gelirim dėdim kitâbıŋ başında benim hakkıma yazıldı ki murâdıŋı eyleyem yâ Allâh 
HEB.10.8*çün yukarᵼda dėdi ki kurbânı ve hediyyeyi muhrikayı ve günâh içỉn zebîhayı ki Tevrât mûcibince takrîb olurlar istemediŋ ve kabûl ėtmediŋ 
HEB.10.9*o zamân o dedi ki işte gelirim ki murâdıŋı eyleyem yâ Allâh • evvelkiyi kaldırır ki ikinciyi isbât eyleye 
HEB.10.10*ki ol murâdda bir kerre takrîb olan Hazret-i ʿİsâ el-Mesîhiŋ cesedi ile mukaddes olduk 
HEB.10.11*ve dahi her imâm her gün hizmet ėdip ve hîç günâhları kaldırmağa kâdir olmayan yine ol kurbânları defʿât ile takrîb ėdip durur 
HEB.10.12*ammâ günâhlar içỉn bir kurbân yerine takrîb olmağla soŋra ebeden Allâh Teʿâlânıŋ sağında otura vardı 
HEB.10.13*fi-mâbâkî tevakkuf ėder tâ düşmanları ayaklarına basamak içỉn konuluncaya dek 
HEB.10.14*zîrâ bir kurbân ile mukaddes olanları ebeden itmâm eyledi 
HEB.10.15*pes Rûhü'l-Kudüs dahi bize ȯnuŋ içỉn şehâdet eyler zîrâ evvel böyle dėmiş iken 
HEB.10.16*ki Ol günlerden soŋra onlar ile kesişeceḡim ʿahid budur ki Rabb Teʿâlâ der ben Tevrâtımı onlarıŋ kalblerine koyayım ve onları hâtırlarında yazayım 
HEB.10.17*ve artᵼk onlarıŋ cürüm cinâyetlerini aŋmayam 
HEB.10.18*pes bu nesneleriŋ mağfireti olduğu yerde artᵼk günâh içỉn kurbân ėtmek yokdur 
HEB.10.19*imdi ėy karındaşlar çün Hazret-i ʿİsânıŋ kanınıŋ sebebi ile makdeseye girmek elimizdedir 
HEB.10.20*ol perdeniŋ sebebi ile yaʿnî kendỉ cesedi ile ihdâ ėtdiḡi tâze ve hayy tarîkden 
HEB.10.21*imdi çünki beyt-ullâh üzerine imâm-ı aʿzamımız var 
HEB.10.22*sâdık kalb ile müteyakkın îmânda yanaşalım kalblerimiz merşûş ve bed zamîrden nakî ve bedenimiz pâk su ile maġsûl olup 
HEB.10.23*ümîdimiziŋ sâbit iʿtirâfını tutalım zîrâ vaʿdeler ėden sâdıkdır 
HEB.10.24*ve birbirimizi gözedip meveddete ve sâlih ʿamellere tahzîz ėdelim 
HEB.10.25*baʿzı kimseleriŋ ʿâdeti gibi cemâʿatimizi bırakmayalım illâ birbirimize nasîhat ėdelim bâ-husûs ki ol günüŋ yaklaşdığını görürsüŋüz 
HEB.10.26*zîrâ eḡer hak maʿrifete nâʾil oldukdan soŋra kasd ile günâh ėder isek artᵼk günâhlar içỉn kurbân kalmaz 
HEB.10.27*illâ bir dînünetiŋ merhûb intizârı ve bir âteşî kırġını var ki aʿdâyı ihrâk eyleyecekdir 
HEB.10.28*eḡer bir kimse Mûsânıŋ Tevrâtına ihânet ėtse iki ya üç şâhidiŋ isbâtı ile ölür 
HEB.10.29*ne kadar beter ʿazâba sanırsıŋız müstahakk ola ol kimse ki İbn-Ullâha istihfâf ėtmiş ve ol ʿahdiŋ kanını ki ȯnuŋla takdîs olundu necis hisâbda tutmuş hem ʿinâyetiŋ rûhuna söḡmüş ola 
HEB.10.30*zîrâ diyen kimdir biz biliriz ki intikâm baŋa mahsûsdur ve ben cezâ vėreyim der Rabb Teʿâlâ kendỉ kavmine hükm eyleye dėdi 
HEB.10.31*Hayy Allâhıŋ eline düşmek katı korkulu şeydir 
HEB.10.32*imdi evvelki günler hâtırıŋızda olsun ki onlarda münevver olduğuŋuzdan soŋra ʿazîm musîbetleriŋ cihâdını çekdiŋiz 
HEB.10.33*kimiŋiz taʿayyüb ve musîbetleriŋ seyrângâhı ve kimiŋiz bu hâlde olanlara yoldaşlar olduŋuz 
HEB.10.34*çün benim ile de bendlerimde teʾellüm çekdiŋiz ve mâmelekiŋiziŋ intihâbını sürur ile kabûl ėtdiŋiz bilip ki göklerde efdal ve bâkî mâlıŋız var 
HEB.10.35*pes şul sevâbı çok olan bî-pervâ dîniŋizi yabâna bırakmaŋ 
HEB.10.36*zîrâ size tahammül lâzımdır tâ kim Allâh Teʿâlânıŋ murâdını ėdince vaʿdeye nâʾil olasız 
HEB.10.37*çün bir azdan gelecek kimesne gelir ve teʾhîr ėtmez 
HEB.10.38*ve sâdık kimesne îmân ile hayy ola ammâ eḡer gėrỉ çekilirse benim cânım ȯnủ makbûl tutmaya 
HEB.10.39*pes biz ol kimselerden deḡiliz ki helâke çekile illâ cânıŋ halâsı içỉn ehl-i îmândanız ∞ 
HEB.11.1*İmdi îmân umulur nesneleriŋ künhü ve görünmez nesneleriŋ delâletidir 
HEB.11.2*zîrâ ȯnuŋla meşâyihe şehâdet vėrildi 
HEB.11.3*Îmân ile aŋılırız ki ʿâlemler Kelâm-Ullâh ile mürekkeb olundu şöyle ki görünen nesneler zâhir nesnelerden yapılmadılar 
HEB.11.4*Hâbil Allâh Teʿâlâya îmân ile Kâʾinden kıymetlirek kurbân ihdâ eyledi ki ȯnuŋla ȯŋa sâdık olduğuna şehâdet vėrildi vaktâki Allâh Teʿâlâ ȯnuŋ hediyyesine şâhid oldu da ȯnuŋla ölüp dahi söyler 
HEB.11.5*Ehnoh îmân ile tenakkul oldu ki ölümü görmeye ve {şu fânî dünyada} bulunmadı zîrâ Allâh Teʿâlâ ȯnủ nakl ėtdi idi çün nakl olunmazdan evvel ȯŋa şehâdet vėrildi ki Allâh Teʿâlâya makbûl oldu idi 
HEB.11.6*pes Allâha îmânsız makbûl olmak mümkin deḡildir zîrâ Allâh Teʿâlâya takarrüb ėdene gerekdir ki ȯnuŋ var idiḡine hem ȯnủ arayanlara sevâb vėreceḡine inana 
HEB.11.7*Nûh îmân ile Allâh Teʿâlâdan dahi görünmez nesnelerden haber alıp korkmağla kendỉ ʿayâlini kurtarmak içỉn bir sefîne hâzırladı da ȯnuŋla dünyâyı müdân eyledi ve îmândan olan birriŋ vârisi oldu 
HEB.11.8*İbrâhîm îmân ile daʿvet olunup itâʿat eyledi de mîrâsa olacak yere vardı ve nereye gitdiḡini bilmeyip göçdü 
HEB.11.9*İbrâhîm îmân ile vaʿde olunan vilâyetde ġurbetde gibi mekân {tutup} ol vaʿdeniŋ müvârisleri olan İshâk ve Yaʿkûb ile çâdırlarda sâkin oldu 
HEB.11.10*zîrâ ol temelli şehre muntazır idi ki ȯnuŋ miʿmâr başısı ve yapᵼcısı Allâh Teʿâlâ idi 
HEB.11.11*Sâra dahi îmân ile ʿâkır iken nutfe kabûlüne kuvvet aldı ve çağı geçdikden soŋra doğurdu zîrâ vaʿde ėdeni sâdık bildi 
HEB.11.12*bu husûsdan dahi birden ve ol dahi ol meyyit gibi kimesneden göḡüŋ yıldızları ve deŋiz yalısında olan bî-hisâb kum kadar evlâd doğdu 
HEB.11.13*bunlar hepisi îmân ile vefât ėtdiler çün vaʿdelere nâʾil olmadılar illâ onları ırakdan görüp inandılar ve onlara selâm ėdip yer üzerinde ġarîb ve müsâfir idiḡini ikrâr ėtdiler 
HEB.11.14*zîrâ böyle nesneleri diyen kimesneler vatan aradığını beyân ėderler 
HEB.11.15*ve ol oradan çıkdıkları vilâyeti aŋsa {dönmeḡe dahi zamânı} var idi 
HEB.11.16*nihâyet dahi íyỉsini yaʿnî semâvîyi isterler bu husûsdan Allâh Teʿâlâ onlardan utanmaz ki onlarıŋ Allâhı aŋıla zîrâ onlara bir şehir hâzırlamışdır 
HEB.11.17*İbrâhîm mümtehan olup îmân ile İshâkı kurbân eyledi • ol vaʿdeleri kabûl ėden derim biricik oğlunu takrîb eyledi 
HEB.11.18*ki ȯŋa nesliŋ İshâk ile aŋıla dėnildi idi 
HEB.11.19*çün bu hisâbı ėtdi idi ki Allâh Teʿâlâ ȯnủ ölülerden diriltmeḡe kâdirdir bu husûsdan ȯnủ bir mesel içỉn tahsîl eyledi 
HEB.11.20*İshâk îmân ile Yaʿkûba ve ʿĖsava gelecek nesneleriŋ husûsunda bereket okudu 
HEB.11.21*Yaʿkûb îmân ile ölürken Yûsufuŋ her bir oğluna bereket okudu ve deḡeneḡiŋ ucuna dayanıp secde eyledi 
HEB.11.22*Yûsuf vefât ėderken {îmân ile} benî İsrâʾîliŋ hurûcunu aŋdı ve kendỉ kemỉkleriniŋ husûsunu vasiyyet eyledi 
HEB.11.23*Mûsâ doğdukdan soŋra îmân ile baba ve anasından üç aya dek saklandı zîrâ maʿsûmu güzel gördüler ve pâdişâhıŋ fermânından korkmadılar 
HEB.11.24*Mûsâ büyüdükden soŋra îmân ile firʿavnıŋ kızınıŋ oğlu tesmiye olmakdan ibâ eyledi 
HEB.11.25*biraz zamân günâhda tenaʿum ėtmekden ise Allâhıŋ kavmi ile musâb olmağı evlâ görüp ihtiyâr eyledi 
HEB.11.26*çün Mısır hazînelerinden Mesîhiŋ ʿaybınıŋ ġınâsını efdal hisâbda tutdu zîrâ sevâbı gözedirdi 
HEB.11.27*Îmân ile pâdişâhıŋ hışmından korkmayıp Mısrı bırakdı zîrâ ol görünmezi gören gibi sâbit-kadem idi 
HEB.11.28*fısh bayrâmını ve reşâş id-demi îmân ile ėtdi tâ kim ebkârı helâk ėden benî İsrâʾîle yapışmaya 
HEB.11.29*Bahr-i Külzümü karada gibi gibi geçdiler de Mısırlılar bunủ tecribe ėdip ġark oldular 
HEB.11.30*Yerîhonuŋ hisârları yedi gün ihâta olundukdan soŋra îmân ile düşdüler 
HEB.11.31*Râhâb zâniye îmân ile câsûsları selâmete kabûl ėdip iʿtikâdsızlar ile helâk olmadı 
HEB.11.32*ve artᵼk ne söylerim çün eḡer Giʿdonuŋ Bârâkıŋ Simsonuŋ Yeftahıŋ Dâvûduŋ Samuʾeliŋ ve enbiyânıŋ ahvâlini söylersem zamân yetişmez 
HEB.11.33*ki bunlar îmân ile memleketler feth ėtdiler ʿadâlet eylediler vaʿdelere nâʾil oldular arslanlarıŋ ağızlarını kapadılar 
HEB.11.34*âteşiŋ şiddetini söyündürdüler keskin kılıçlardan kurtuldular marazlardan sağaldılar cenkde kuvvetli oldular ġurebâ ʿaskerini hezm eylediler 
HEB.11.35*ʿavratlar kendỉ meyyitlerini ihyâ ile tahsîl ėtdiler ve baʿzılar bir evlâ ihyâya nâʾil olmak içỉn necâta rağbet ėtmeyip deḡnek altında öldüler 
HEB.11.36*baʿzılar istihzâlar ve kötekler ve bendler hem zindânlar çekdiler 
HEB.11.37*taşlandılar destereler ile biçildiler mihnet çekdiler kılıç katlinden maktûl oldular koyun ve keçi pöstekilerinde fakîrler derdmendler ve cefâkeşler iken seyâhat ėtdiler 
HEB.11.38*ki ʿâlem onlara deḡmezdi beriyyede dağlarda ve mağâralarda hem yeriŋ çukurlarında tayhân ėderler idi 
HEB.11.39*yine de bunlar hepisi îmân ile şehâdeti bile olmağla vaʿdeye nâʾil olmadılar 
HEB.11.40*çün Allâh Teʿâlâ bize evlâ nesne tedârik eyledi tâ kim bizsiz itmâma ėrişmeyeler ∞ 
HEB.12.1*Pes biz dahi çün bunca bizi ihâta ėden şâhidi buludumuz var her yükü ve bizi kolaylıkla dolandıran günâhı bırakıp bize takdîm olunan öḡdüle sabr ile yürüyelim 
HEB.12.2*ve îmânıŋ delîl ve mütemmimi Hazret-i ʿİsâ{ya} nazar ėdip ki ȯŋa takdîm olunan süruruŋ yerine salîbe dayanıp ʿaybı hor görüp Allâh Teʿâlânıŋ kürsîsininiŋ sağında oturdu 
HEB.12.3*imdi ȯŋa teʾemmül eyleyiŋ ki kendỉ üzerine olan bunca günâhkârlarıŋ muhâlefetine dayandı tâ kim yürekleriŋiz kesilip yorulmayasız 
HEB.12.4*siz günâh üzerine cihâd ėdip tâ kan dökülünceye dek mukâvemet ėtmediŋiz 
HEB.12.5*ve ol size oğullara söyler gibi söyleyen nasîhati unutduŋuz ki Ey oğlum Rabbiŋ teʾdîbini hor görme ve ondan âzârlandıkça yüreḡiŋ kesilmesin dėdi 
HEB.12.6*zîrâ Allâh Teʿâlâ sevdiḡine teʾdîb eyler ve her kabûl ėtdiḡi oğlunu döḡer 
HEB.12.7*eḡer teʾdîbe dayanırsaŋız Allâh Teʿâlâ size kendỉyi oğullara gibi gösterir zîrâ kanġı oğul var ki babası ȯŋa teʾdîb ėtmeye 
HEB.12.8*ve eḡer şul teʾdîbsiz olursaŋız ki cümlesi ȯŋa şerîk oldular pes belli ki oğullar deḡilsiŋiz illâ veled-i zinâsıŋız 
HEB.12.9*ondan ġayrı eḡer cesedimiziŋ babalarını müʾeddib tutduk ve onlara ihtirâm ėtdik ise ervâhıŋ babasına ziyâde münkâd olmazmıyız ki yaşayavız 
HEB.12.10*zîrâ onlar bizi az zamâna dek istedikleri gibi teʾdîb ėderler ammâ bu enfaʿdır ki bizi kendỉ kudsünden hissedâr ėtmek içỉn teʾdîb eyler 
HEB.12.11*ve gerçi hâlâ her teʾdîb sürur içỉn deḡil illâ ġam içỉn görünür ammâ soŋra ȯnuŋla müʾeddeb olanlar birriŋ selâmetli meyvesini getirir 
HEB.12.12*pes gevşek elleriŋizi ve düzmez dizleriŋizi devşiriŋ 
HEB.12.13*ve ayaklarıŋıza doğru yürüsün tâ kim aksak olan yoldan şaşmaya illâ ki şifâ bula 
HEB.12.14*hepisi ile selâma saʿy eyleyiŋ hem takdîse ki ȯnsuz kimse Rabbi görmeyecekdir 
HEB.12.15*sakınıp siz ki hîç kimse ʿinâyet-ullâhdan mahrûm kalmaya ki bir acı kök yukarᵼya filîs vėrip size ıztırâb vėrmeye de ȯnuŋ sebebi ile çoğu necîs olmaya 
HEB.12.16*hîç kimse zinâkâr ve mütedennes olmaya ol ʿEsav gibi ki bir taʿâm içỉn bikriyetiniŋ hakkını satdı 
HEB.12.17*zîrâ bilirsiŋiz ki eḡerçi ondan soŋra bereketi mîrâsa almak istedi ise de merdûd oldu çün tevbeye yer bulmadı eḡerçi ȯnủ göz yaşıyla taleb eyledi ise de 
HEB.12.18*zîrâ siz el ile yapışılır dağa ve yanar âteşe ve kasırġaya ve buluda hem fûrtunaya uğramadıŋız 
HEB.12.19*ne borunuŋ sedâsına ne ol kelâmıŋ savtına ki ȯnủ işidenler dilediler ki artᵼk söylenmeye 
HEB.12.20*zîrâ olan emriŋ tahammülüne kâdir deḡiller idi yaʿnî ki bir hayvân dağa dokunacak olursa taşlana ya ok ile urula 
HEB.12.21*ve tecellî ėden zât şöyle heybetli idi ki Mûsâ ben tersân ve lerzân oldum der idi 
HEB.12.22*illâ Siyon dağına ve Hayy Allâhıŋ şehri olan semâvî Yerûşâlîme hem melâʾikeniŋ rebavâtına geldiŋiz 
HEB.12.23*ve ʿumûmî cemʿiyyetine hem göklerde tahrîr olunan ebkârıŋ cemâʿatine ve cümleniŋ deyyânı Allâh Teʿâlâya hem kâmil ebrârıŋ ervâhına 
HEB.12.24*ve ʿahd-i cedîdiŋ vasîti Hazret-i ʿİsâya ve Hâbilden evlâ nesneler söyleyen dem-i reşâşa geldiŋiz 
HEB.12.25*sakınıŋ ki söyleyenden ibâ ėtmeyesiz zîrâ çün ȯnlar kurtulmadılar ki yer üzerinde söyleyenden ibâ ėtdiler ne kadar ziyâde kurtulmayacak'ız biz ki şul bize semâdan söyleyene ardı döndeririz 
HEB.12.26*ki o zamân ȯnuŋ âvâzı yeri depretdi ve hâlâ işhâd ėdip dėdi ki bir kerre dahi yalıŋız yeri deḡil belki göḡü de depredeyim 
HEB.12.27*pes ol bir kerre dahi dėdi ki söz deprenmiş nesneleriŋ mezâsına olmuşuna gibi maʿnâdır tâ kim deprenmeyen şeyler duralar 
HEB.12.28*ȯnuŋ içỉn deprenmeyecek melekûtu kabûl ėdip şul ʿinâyeti tutalım ki ȯnuŋla rızâ üzere haşmet ve havf ile Allâh Teʿâlâya ʿibâdet ėderiz 
HEB.12.29*zîrâ Allâh Teʿâlâmız bir âteş-i sûzândır ∞ 
HEB.13.1*İhvânî muhabbet müstedâm olsun 
HEB.13.2*müsâfiri kabûl ėtmeḡe unutmaŋ zîrâ baʿzısı ȯnuŋ sebebi ile ġâʾibâne melekler kondurmuşlardır 
HEB.13.3*zindânda olanları güyâ ki onlar ile zindânkeş gibi ve musîbetlileri siz dahi cisimde musâb olduğuŋuz gibi aŋıŋ 
HEB.13.4*tezevvüc ʿayıbsız döşek cümlede muhteremdir • zenpâre ve zinâkârlara ise Allâh Teʿâlâ dînünet ėdecekdir 
HEB.13.5*ahlâkiŋiz hissetden baʿîd olsun • hâzır nesneler ile kanâʿat eyleyiŋ zîrâ o ben seni bırakmam ve terk eylemem dėdi 
HEB.13.6*şöyle ki iʿtimâd ile dėmeḡe kâdir olavız ki Rabb Teʿâlâ baŋa muʿîndir ve insân baŋa ne ki ėderse korkmam 
HEB.13.7*size şul Allâhıŋ Kelâmını vaʿz ėden mürşidleri aŋıŋ ki îmânına iktidâ ėdersiŋiz ve onlarıŋ ülfetinden ʿâkıbeti ne olur teʾemmül eyleyiŋ 
HEB.13.8*Hazret-i ʿİsâ el-Mesîh dünde bugünde ve ebeden birdir 
HEB.13.9*envâʿ ve ġarâʾib taʿlîmât ile dolandırılmaŋ zîrâ kalb ʿinâyet ile mukâvvî olmak íyỉdir taʿâm ile deḡil ki onlar ile süluk ėdenler bir menfaʿat bulmadılar 
HEB.13.10*bizim bir mezbahımız var ki meskene hizmet eyleyenlere ondan yemek helâl deḡildir 
HEB.13.11*zîrâ ol hayvânlarıŋ leşleri ki onlarıŋ kanı baş imâmdan günâh içỉn meskene getirildi ordunuŋ taşrasında yakıldılar 
HEB.13.12*ȯnuŋ içỉn Hazret-i ʿİsâ dahi kavmi kendỉ dem-i şerîfi ile takdîs ėtmek içỉn kapᵼnıŋ taşrasında ʿazâb elîmi çekdi 
HEB.13.13*pes ȯnuŋ ʿaybını taşıyıp ordudan taşra çıkalım 
HEB.13.14*zîrâ bize bunda medeniyeʾ-i bâkiye yokdur illâ âhireti isteriz 
HEB.13.15*ȯnuŋ içỉn dahi dâʾimâ Allâh Teʿâlâya hamd kurbânını yaʿnî ȯnuŋ ismini iʿtirâf ėden dudaklarınıŋ meyvesini takrîb ėderiz 
HEB.13.16*ve ihsânı hem bezli ferâmûş eylemeŋ zîrâ bunuŋ gibi kurbânlardan Allâh Teʿâlâ râzı olur 
HEB.13.17*mürşidleriŋize itâʿat eyleyiŋ ve onlara kâʾil oluŋ zîrâ onlar cânlarıŋız içỉn onlardan muhâsebe istenir gibi uyanık dururlar tâ kim bunủ âh ile deḡil sürur ile eyleyeler zîrâ o size fâʾide ėtmez 
HEB.13.18*bizim içỉn duʿâ eyleyiŋ zîrâ iʿtikâdımız bu ki zamîrimiz pâkdir çün her şeyde hüsn-i sîret üzere teʾellüf ėtmek isteriz 
HEB.13.19*ve dahi artᵼk size yalvarırım ki bunủ ėdesiz tâ kim size dahi tîz selâmet ile dönem 
HEB.13.20*ve ol selâmetiŋ velîsi Allâh Teʿâlâ ki aġnâmıŋ Râʿî-i Aʿzamı yaʿnî Rabbimiz Hazret-i ʿİsâyı ebedî ʿahdiŋ kanınıŋ sebebi ile ölülerden ihyâ eyledi 
HEB.13.21*kendỉ murâd-ı şerîfini ėtdirmek içỉn her ʿamel-i sâlihde sizi kâmil eyleye ve kendỉ huzûrunda makbûl olan nesneyi size ėtdire şul Hazret-i ʿİsâya ki ȯŋa ebedi'l-âbâd mecd olsun âmîn 
HEB.13.22*pes ėy karındaşlar kerem eyleyip bu nasîhatiŋ tekellümüne tahammül eyleyiŋ zîrâ size icmâl üzere yazdım 
HEB.13.23*maʿlûmuŋuzdur ki birâder Timoteʾo halâs oldu • eḡer tîz gelirse ȯnuŋla size buluşalım 
HEB.13.24*(23) cemîʿ mürşidleriŋize ve kadîsleriŋize selâm eyleyiŋ • İtaliyalılar size selâm ėderler 
HEB.13.25*ʿinâyet-ullâh siziŋle olsun âmîn ∞ (İtalyadan yazılıp Timoteʾo ile İbranilere gönderilen risâle budur) 
JAS.0.0*Yaʿkûb nâm resûlüŋ risâlesi ʿâmiyye
JAS.1.1*Allâh Teʿâlânıŋ ve Rabb ʿİsâ el-Mesîhiŋ kulu Yaʿkûb perîşânlıkda olan oniki sıbta selâm ėder 
JAS.1.2*ėy karındaşlar envâʿ-i mihnetlere düşdüḡüŋüz zamân kâmil sürur sayıŋ 
JAS.1.3*çün bilirsiŋiz ki îmânıŋızıŋ imtihânı sabrı getirir 
JAS.1.4*pes sabrıŋ kâmil ʿameli olmak gerek tâ kim siz dahi bir şeyde noksân ėtmeyip kâmil ve selîm olasız 
JAS.1.5*ve eḡer sizden bir kimse hikmetde noksân ise ȯnủ cümleye ziyâdesi ile imtinânsız vėren Allâh Teʿâlâdan dileyiŋ de ȯŋa vėrile 
JAS.1.6*ve ȯnủ îmân ile hîç teşekkük ėtmeyip dilesin zîrâ teşekkük ėden kimesne rüzgârdan salınan ve çalkanan deŋiz dalġasına beŋzer 
JAS.1.7*zîrâ bu makûle âdam zann ėtmesin ki Rabb Teʿâlâdan bir şey ala 
JAS.1.8*iki kalbli âdam cümle yollarında vefâsızdır 
JAS.1.9*pes ednâ hâlli karındaş kendỉ rifʿatinden fahrilensin 
JAS.1.10*ve zengîn kendỉ ėdnâlığından zîrâ otun çiçeḡi gibi geçecekdir 
JAS.1.11*çün güneş ışıcağı kalkdığı gibi otu yakarsa ve çiçeḡi düşerse zâhir güzelliḡi zâyiʿ olur • mâldâr dahi kendỉ yollarında böyle çürüye 
JAS.1.12*ne mutlu ol âdama ki mihnetde sabr eyleye zîrâ imtihâna dayanırsa Rabb Teʿâlâ kendỉyi sevenlere ikrâr ėtdiḡi hayvâtıŋ tâcını ala 
JAS.1.13*mihnetde olan kimesne dėmesin ki Allâh Teʿâlâ baŋa mihnet vėrdi zîrâ Allâh Teʿâlâ yaramazlıklar ile imtihân olmaz ve kimseyi dahi imtihân ėtmez 
JAS.1.14*ammâ herkes kendỉ şehvetinden meczûb ve mütelezziz olup imtihân olunur 
JAS.1.15*ȯndan şehvet hâmile olup günâhı doğurur • günâh dahi tamâm olunca mevti getirir 
JAS.1.16*ėy sevgỉlỉ karındaşlar hatâ ėtmeŋ 
JAS.1.17*her ʿatiyyeʾ-i sâlihe ve her hibeʾ-i kâmile semâdandır ve şul Ebbü'l-Envârdan nüzul ėder ki ȯnuŋ katında teġayyür ve tahvîliŋ tazallülü yokdur 
JAS.1.18*ol bizi kendỉ murâd-ı şerîfinden hakk kelâm ile tevlîd eyledi tâ kim bir vechile ȯnuŋ mahlûkâtınıŋ turfaları olavız 
JAS.1.19*pes ėy sevgỉli karındaşlarım her âdam diŋlemeḡe serîʿ söylemeḡe batî ve ġazaba müteʾennî olsun 
JAS.1.20*zîrâ insânıŋ ġazabı Allâh Teʿâlânıŋ ısmarladığı ʿadâletini ėtmez 
JAS.1.21*pes her levsi ve şirretiŋ kesretini bırağıp şul sizde maġrûs olan kelâmı hilm ile kabûl eyleyiŋ ki cânlarıŋızı halâs ėtmeḡe kâdirdir 
JAS.1.22*ve kendỉleriŋizi aldadıp kelâmıŋ fakat mustimaʿları olmaŋ illâ fâʿilleri oluŋ 
JAS.1.23*zîrâ bir kimse kelâmıŋ müstimâʿı olsa fâʿili olmasa ol âdama beŋzer ki kendỉ zâtınıŋ yüzüne aynada seyr ėder 
JAS.1.24*ve kendỉyi seyr ėtdiḡi gibi gider de teziyye ne şekil idiḡini unudur 
JAS.1.25*ammâ kâmil dîniŋ ki hürriyyetiŋ dînidir içerine bir-hoşça bakmış ve müdâvemet ėtmiş kimesne mustimaʿ olmayıp unutdu ammâ ʿameliŋ fâʿili kendỉ ʿamelinde saʿâdetli ola 
JAS.1.26*araŋızda bir kimse dîndâr görünürse ki kendỉ dilini zabt ėtmeye illâ kendỉ kalbini ıdlâl eyleye bu makûle kimseniŋ dîni bâtıldır 
JAS.1.27*Baba Allâh Teʿâlânıŋ katında pâk ve ʿayıbsız dîn budur yetîmleri ve dulları musîbetlerinde ziyâret ėtmek ve kendỉyi dünyâdan pâk saklamak ∞ 
JAS.2.1*Ey karındaşlarım mümecced Rabbimiz ʿİsâ el-Mesîhiŋ îmânını kimseye muhâcât ėtmekle tutmaŋ 
JAS.2.2*zîrâ cemâʿatiŋize altun yüzükü taşıyan fâhir libâslı kimesne girirse fakîr dahi vesîh esvâb ile girirse 
JAS.2.3*ve siz ol fâhir libâslıya iltifât ėdip sen bunda güzel otur diyecek olursaŋız ve fakîre sen orada dur ya burada ayaklarımıŋ altındağı basamak altında otur derseŋiz 
JAS.2.4*araŋızda fark ėtmezmisiŋiz ve habîs fikirli hâkimler olmazmısıŋız 
JAS.2.5*diŋleyiŋ ėy sevgỉli karındaşlarım Allâh Teʿâlâ dünyânıŋ fukarâsını îmân ile ġanî ve kendỉyi sevenlere ikrâr ėtdiḡi mîrâsa vârıs olmağa ihtiyâr ėtmedi mi 
JAS.2.6*ve siz fukarâyı tahkîr ėtdiŋiz • zengînler size zulm ėtmezler mi • sizi dîvânlara çekmezler mi 
JAS.2.7*ol ism-i efdali ki siz ondan aŋılırsıŋız sebb ėtmezler mi 
JAS.2.8*eḡer ol nâmûs-ı mülûkîyi yaʿnî kendỉ karîbiŋi sevesin kitâb mûcibince itmâm ėderseŋiz íyỉ varırsıŋız 
JAS.2.9*ammâ eḡer âdamıŋ kişiliḡine bakarsaŋız günâh ėdersiŋiz çün mütecâvizler gibi şerîʿatdan malûmsuŋuz 
JAS.2.10*zîrâ her kim bütün şerîʿatı gözedirse ve birinde hatâ ėderse hepsinde suçlu olur 
JAS.2.11*çün ol zinâ ėtmeŋ diyen kimesne öldürmeŋ de dėdi ve eḡer sen zinâ ėtmeyip öldürürseŋ şerʿe tecâvüz ėtmiş olursun 
JAS.2.12*hürriyyetiŋ serîʿatından mahkûm olacaklar gibi söyleyiŋ ve ʿamel eyleyiŋ 
JAS.2.13*zîrâ merhamet ėtmeyene merhametsiz hükm oluna ve merhamet hükm üzerine tefahhur eyler 
JAS.2.14*ėy karındaşlarım bir kimse îmânım var dėse ve ʿameli olmaya ne fâʾide var • ol îmân ȯnủ halâs ėdebilirmi 
JAS.2.15*ve bir karındaş ya kız karındaş çıplak ve her günlük nafakaya muhtâcı olup 
JAS.2.16*sizden bir kimse onlara varıŋ selâmetle ısınıŋ ve doyuŋ dėse ve onlara beden hâcetlerini vėrmeseŋiz ne fâʾide 
JAS.2.17*îmân dahi böyledir • ʿameli olmadığı takdîrce kendỉ kendỉden ölüdür 
JAS.2.18*belki bir kimse diye ki seniŋ îmânıŋ var ve az benim ʿamelim var • baŋa ʿamelleriŋsiz îmânıŋı göster de ben saŋa ʿamellerimden îmânımı göstereyim 
JAS.2.19*sen Allâh bir idiḡine inanırsın • iyỉ ėdersin • şeytânlar bile buŋa inanırlar ve ditrerler 
JAS.2.20*ammâ ėy bâtıl âdam bilmek istermisin ki îmân ʿamelsizin ölüdür 
JAS.2.21*babamız İbrâhîm ʿamel ile müteberrir olunmadı mı ki kendỉ oğlu İshâkı mezbah üzerine takrîb eyledi 
JAS.2.22*görürsün ki îmân ȯnuŋ ʿamellerine muʿâvin idi ve îmân ʿamellerden tekmîl olundu 
JAS.2.23*hem ol kitâb tekmîl olundu ki İbrâhîm Allâh Teʿâlâya îmân getirdi de ȯŋa birre hisâb olundu hem ȯŋa Allâh Teʿâlânıŋ halîli diyẻ ad konuldu der 
JAS.2.24*pes görürsüŋüz ki âdam ʿamellerden müberrer oldu ve yalıŋız îmândan müberrer olmadı 
JAS.2.25*ve kezalik Râhâb zâniye ol habercileri kabûl ėtmekle ġayrı yoldan göndermekle ʿamellerden müberrer olmadımı 
JAS.2.26*zîrâ beden rûhsuz ölü olduğu gibi îmân dahi böyle ʿamelsizin ölüdür ∞ 
JAS.3.1*Ey karındaşlarım çoğuŋuz muʿallimler olmaŋ çün bilirsiŋiz ki dahi büyük dînünete müstahakk olursuŋuz 
JAS.3.2*zîrâ cümlemiz çok şeylerde hatâ ėderiz • bir kimse sözler ile hatâ ėtmez ise o kâmil âdamdır ve bütün bedeni de zabt ėtmeḡe kâdirdir 
JAS.3.3*işte biz atlarıŋ ağızlarına gemler koruz ki bize mutîʿ olalar ve onlarıŋ bütün tenini bir yerden bir yere sürükleriz 
JAS.3.4*işte gemiler dahi eḡerçi büyükler olup şedîd rüzgârlardan salınırlar • işte küççük dümen ile bir yerden bir yere dümenciniŋ göŋlü istediḡi böyle götürülürler 
JAS.3.5*dil dahi dil küçücük ʿuzuvdur ve ʿazamet ile fahrilenir • işte bir azacık âteş ne kadar kerēste yakar 
JAS.3.6*dil dahi âteş ve fesâdıŋ ʿâlemidır • böyle derim dil aʿzâmızda konulmuş ki bütün bedeni tednîs eyler • neslimiziŋ devrânını tutuşdurur ve kendỉ de cehennemden tutuşur 
JAS.3.7*zîrâ asbâğıŋ tuyûruŋ haşarâtıŋ ve bahrî hayvânâtıŋ cinsi insân tabʿından hem zabt olunur hem mazbût olmuşdur 
JAS.3.8*ammâ dili hîç bir âdam zabt ėdemez • zabt olunmaz zehir ile dolu bir şerr-i mühlikdir 
JAS.3.9*ȯnuŋla Allâh ve Babaya tebârek ėderiz ve ȯnuŋla Allâh Teʿâlânıŋ sûretine göre yaradılmış âdamlara bed duʿâlar okuruz 
JAS.3.10*bir ağızdan hayr duʿâ ve bed duʿâ çıkar • ėy karındaşlar bu nesneler böyle işlenmek gerekmez 
JAS.3.11*hîç bir buŋar bir delikden acı ve tatlı suyu döker mi 
JAS.3.12*ėy karındaşlarım bir incîr ağacı zeytûn ya bir asma incîr vėrebilirmi • böyle dahi hîç buŋar hem tuzlu hem tatlı suyu çıkaramaz 
JAS.3.13*araŋızda bir ʿâlim ve dânâ varmıdır • íyỉ ülfetden ʿameliŋ hilmi ile ʿamellerini göstersin 
JAS.3.14*ammâ eḡer kalbiŋizde acı hased ve münâzaʿa var ise fahrilenmeŋ ve hakka karşı yalan söylemeŋ 
JAS.3.15*bu semâdan inen ʿilm deḡildir illâ arzî nefsânî ve şeytânîdir 
JAS.3.16*zîrâ hased ve münâzaʿa olduğu yerde râhatsızlık ve her bed ʿamel var 
JAS.3.17*ammâ semâdan olan ʿilm evvelâ pâk ȯndan selîm insâflı müttazıʿ merhamet ve íyỉ meyveler ile dolu mücâdelesiz ve riyâsızdır 
JAS.3.18*pes birriŋ meyvesi selâmete çalışanlara selâmet ile ekilir ∞ 
JAS.4.1*Nedendir ki araŋızda cenk ve cidâller var • bundan yaʿnî aʿzâŋızda ictihâd ėden şehevâtlarıŋızdan deḡilmidir 
JAS.4.2*iştâhıŋız çeker de eliŋize girmez • öldürürsüŋüz ve ġayret ėdersiŋiz de nâʾil olmazsıŋız • cenk ve cidâl ėdersiŋiz ve mâlik olmazsıŋız zîrâ yalvarmazsıŋız 
JAS.4.3*yalvarırsıŋız da alamazsıŋız zîrâ zevkleriŋize de harc ėtmek içỉn fenâ yalvarırsıŋız 
JAS.4.4*ėy fâcir ve fâcireler bilmezmisiŋiz ki dünyâya olan muhabbet Allâh Teʿâlâya ʿadâvetdir pes her kim dünyâ ile dostu olmak isterse Allâh Teʿâlâya düşman bilinir 
JAS.4.5*kitâb bî-maʿnî mi söyler sanırsıŋız ki sizde sâkin olan rûh hasede iştâh ėder 
JAS.4.6*ammâ dahi büyük niʿmet vėrir zîrâ der ki Allâh Teʿâlâ mütekebbirlere karşᵼ kor ve mütevâzıʿlara ʿinâyet ėder 
JAS.4.7*pes Allâh Teʿâlâya muhtazıʿ oluŋ • Şeytâna karşᵼ koyuŋ da sizden kaça 
JAS.4.8*Allâh Teʿâlâya takarrüb eyleyiŋ o dahi size takarrüb eyleye • ėy günâhkârlar elleriŋizi pâk tutuŋ ve ėy iki dilliler kalbleriŋizi tathîr ėdiŋ 
JAS.4.9*musîbetli oluŋ ve yas çekiŋ hem ağlayıŋ • gülüşüŋüz eleme ve süruruŋuz ġamma dönsün 
JAS.4.10*Rabb Teʿâlânıŋ huzûrunda tevâzuʿ eyleyiŋ de o sizi irtifâʿ eyleye 
JAS.4.11*ėy karındaşlar birbiriŋize karşᵼ söylemeŋ • kim ki karındaşa karşᵼ söylerse ve karındaşını müdân ėderse şerîʿata karşı söyler ve şerîʿatı müdân eyler ve eḡer sen şerîʿatı müdân ėderseŋ sen şerʿīle ʿâmil deḡilsin illâ şerîʿatıŋ deyyânısın 
JAS.4.12*şerîʿatı kuran birdir ki hem halâs hem helâk ėtmeḡe kâdirdir ammâ sen nesin ki ġayrıyı müdân ėdersin 
JAS.4.13*pes siz ki bugün ya yarın fulân şehre gidelim ve orada bir yıl duralım ve ticâret ėdelim hem kazanalım dersiŋiz 
JAS.4.14*ve yarın ne olacağını bilmezsiŋiz • ʿömrüŋüz ne olsa gerek ki biraz görünür ȯndan nâ-bedîd olur bir buhârdır 
JAS.4.15*inşâ-allâh ve eḡer yaşarsak ȯnủ ya bunủ ėdelim diyeceḡiŋize 
JAS.4.16*hâlâ ise kėndi iftihârıŋız ile tefahhur ėdersiŋiz • her bunuŋ gibi fahri yaramazdır 
JAS.4.17*pes íylik ėtmek bilene ve ėtmeyene günâh var ∞ 
JAS.5.1*İmdi ėy mâldârlar ağlayıŋ ve size vâkiʿ olacak belâlar içỉn sızlayıŋ 
JAS.5.2*mâlıŋız çürükdür ve libâslarınızı güveler yemişdir 
JAS.5.3*ve altᵼnıŋız ve gümüşüŋüz paslanmışdır ve onlarıŋ pası üzeriŋize şehâdet içỉn ola da etiŋizi âteş gibi yeye • âhir eyyâm içỉn hazîne ėtdiŋiz 
JAS.5.4*işte tarlalarıŋızı biçen ırġâdlarıŋ ücreti ki ȯnuŋla onlara ġadr ėtdiŋiz feryâd ėder ve hassâdlarıŋ surâhı Rabbü'l-ʿÂleminiŋ kulaklarına girmişdir 
JAS.5.5*yer üzerinde zevk ve sefâ ile geçindiŋiz • kalbleriŋizi zebih gününde gibi beslediŋiz 
JAS.5.6*hükm-i ʿaliyye ėtdiŋiz • Sâdıkı öldürdüŋüz • size karşᵼ komadı 
JAS.5.7*pes ėy karındaşlar Rabb gelinceye dek sâbir oluŋ • işte fellâh arzıŋ kıymetli mahsûlüne kutlamaz ve ȯŋa sabrıyla evvel ve âhir mevsimiŋ yağmurunu alıncaya dek muntazırdır 
JAS.5.8*siz dahi sâbir oluŋ ve kalbleriŋizi kavî tutuŋ zîrâ Rabbiŋ gelmesi yakındır 
JAS.5.9*birbiriŋiziŋ üzerine âh ėtmeŋ ėy karındaşlar ki dînünet çekmeyesiz • işte kâdı kapᵼlar öŋünde durur 
JAS.5.10*ėy karındaşlarım ism-i Rabbânî ile tekellüm ėden enbiyâyı musîbet ve sabırda ʿibret içỉn tutuŋ 
JAS.5.11*işte biz sâbirlere saʿâdetli deriz • siz Eyyûbüŋ sabrını işitdiŋiz ve Rabbiŋ ʿâkıbetini gördüŋüz zîrâ Rabb Teʿâlâ rahmân ve rahîmdır 
JAS.5.12*pes cümleden evvel ėy karındaşlarım ve ne gök ve ne yer bir ġayrı şeyʾ ile yemîn ve ând ėtmeŋ illâ siziŋ evet evet ve yok yok olsun ki dînünet altına düşmeyesiz 
JAS.5.13*sizden musîbetli bir kimse var ise namâz kılsın • hoş göŋüllü ise tezemmür eylesin 
JAS.5.14*araŋızda hasta var ise cemâʿatiŋ kesîslerini çığırsın da ȯnuŋ içỉn duʿâ ėdeler ve ȯnủ ism-i Rabb dühniyle yağlayalar 
JAS.5.15*ve îmânıŋ duʿâsı hastayı kurtarır da Rabb Teʿâlâ ȯnủ kaldıra ve günâhlar ėtmiş olursa ȯŋa ʿafv olalar 
JAS.5.16*birbiriŋize hatâları iʿtirâf eyleyiŋ ve birbiriŋiz içỉn duʿâ eyleyiŋ ki şifâ bulasız • sâdıkıŋ nâfiz duʿâsı çok şeye kâdirdir 
JAS.5.17*İlyâs bizim gibi derdli idi yine de duʿâ ve niyâz eyledi ki yağmur yağmaya hem yer üzerine üç yıl ve altı ay yağmur yağmadı 
JAS.5.18*ve tekrâr duʿâ ėtdi de gök yağmur yağdırdı yer dahi kendỉ mahsûlünü vėrdi 
JAS.5.19*ėy karındaşlar sizden bir kimse hakdan ıdlâl olursa ve bir kimse ȯŋa hidâyet ėderse 
JAS.5.20*bilsin ki günâhkârı kimesneyi kendỉ yolunuŋ dalâletinden dönderdi • bir cânı ölümden halâs eyledi ve günâhı setr ėtmiş olur ∞ 
1PE.0.0*Petro nâm resûlüŋ ʿâmiyye risâleʾ ül-ûlâsı 
1PE.1.1*Hazret-i ʿİsâ el-Mesîhiŋ resûlü Petro Pontoda Ġalâtiyyada Kapadokiyyada Âsiyâda ve Betiniyyada perâkende olan ġurebâya 
1PE.1.2*Baba Allâh Teʿâlânıŋ takdîrinden Rûhuŋ takdîsi ile itâʿate ve Hazret-i ʿİsâ el-Mesîhiŋ dem-i şerîfi ile merşûş olmağa ihtiyâr olunanlara ʿinâyet ve selâm mezîd olsun 
1PE.1.3*Allâh Teʿâlâ ve Rabb Hazret-i ʿİsâ el-Mesîhiŋ Babası mütebârek olsun ki kėndi kesret-i rahmetinden bizi Hazret-i ʿİsâ el-Mesîhiŋ ölülerden ihyâ olması ile hayy ümîde tekrâr tevlîd eyledi 
1PE.1.4*şul ifnâ ve tencîs olmaz hem çürümez mîrâsa ki bizim içỉn göklerde mahfûzdur 
1PE.1.5*bize dėdim ki Allâhıŋ {kuvve}tinde îmânıyla şul âhir eyyâmda zâhir olmak içỉn halâsa mahfûzuz 
1PE.1.6*ki siz onda ferahnâk olacaksıŋız hâlâ biraz eḡer böyle iktizâ ėderse envâʿ-i mihnetler ile mahzûn oldukdan soŋra 
1PE.1.7*tâ kim altundan kâl olup bozulur çok kıymetli îmânıŋız şul Hazret-i ʿİsâ el-Mesîhiŋ zuhûrunda hamd ve ʿizzet ve mecd içỉn buluna 
1PE.1.8*ki siz ȯnủ görmedin seversiŋiz ve hâlâ dahi ȯnủ görmedin îmân ile bir vasfa gelmez ve ʿizzetli sürur ile ferahnâksıŋız 
1PE.1.9*ve îmânıŋızıŋ ücretine yaʿnî cânlarıŋ halâsına nâʾil olmak ile 
1PE.1.10*ki ol halâsı size olan ʿinâyeti inbâ ėden enbiyâ arayıp tefahhus eylediler 
1PE.1.11*çün tefahhus ėderlerdi ki ne {hâl}de ve kanġı zamânda onlarda olan Hazret-i Mesîhiŋ Rûhu evvelâ Mesîhe vâkiʿ olacak teʾellümlere ve ȯndan soŋra gelecek ʿizzetlere şehâdet ėdip iʿlâm ėdecek idi 
1PE.1.12*ve onlara keşf olundu ki ol nesneleri kendỉlere deḡil illâ bize ittiyâl ėderler idi ki hâlâ size mübeşşirler gökden irsâl olunan Rûhü'l-Kudüs vâsıtasıyla tebşîr eylediler ve melekler onlarıŋ içine bakmak isterler 
1PE.1.13*ȯnuŋ içỉn hâtırıŋızıŋ bellerini kuşadıp ayık olup size Hazret-i ʿİsâ el-Mesîhiŋ zuhûrunda vâkiʿ olacak ʿinâyete kemâlen ümîd tutuŋ 
1PE.1.14*mutîʿ oğullar gibi ki câhiliyyetiŋize olan evvelki şehevâta imtisâl ėtmeyesiz 
1PE.1.15*illâ nice ki sizi daʿvet ėden kadîs ise siz dahi böyle her taʿallukda kadîsler oluŋ 
1PE.1.16*zîrâ mastûrdur ki kadîs oluŋ çün ben de kadîsim 
1PE.1.17*ve eḡer ol kimesne Baba dersiŋiz ki kimseniŋ hâtırına bakmayıp herkesiŋ ʿameline göre hükm ėder yerde ġurbet çekdiḡiŋiz zamânda havf ile ülfet ėdiŋ 
1PE.1.18*çün bilirsiŋiz ki babalardan kalmış bâtıl ülfetiŋizden fânî nesne ile yaʿnî sîm ve zer ile müstenkaz olmadıŋız 
1PE.1.19*illâ Hazret-i Mesîhiŋ yaʿnî ʿayıbsız ve lekesiz kuzunuŋ kıymetli kanı ile olduŋuz 
1PE.1.20*ki eḡerçi dünyâ temelelden evvel mukadder ammâ bu âhir zamânda siziŋ içỉn zâhir olmuşdur 
1PE.1.21*ve ȯnuŋ sebebi ile ȯnủ ölülerden ihyâ ėdip hem ȯŋa mecd vėren Allâh Teʿâlâya îmân getirdiŋiz îmânıŋız ve ümîdiŋiz Allâha olmak içỉn 
1PE.1.22*çün nifâksız ihvânî meveddet içỉn Rûhü'l-Kudsüŋ vâsıtasıyla olan hakka itâʿat ėtmek ile cânlarıŋızı tathîr eylediŋiz • birbiriŋize pâk kalb ile pek muhabbet eyleyiŋ 
1PE.1.23*çün ifsâd olunur tohumdan tekrâr müvelled olmadık illâ ifsâd olunmazdan hayy ve ebeden bâkî Kelâm-Ullâh ile müvelled olduk 
1PE.1.24*zîrâ her beşer ot gibi ve insânıŋ her behceti otuŋ çiçeḡi gibidir • ot kurudu çiçeḡi de düşdü 
1PE.1.25*ammâ Rabbiŋ Kelâmı ebeden bâkîdir ve size tebşîr olunan kelâm budur ∞ 
1PE.2.1*Pes her şirreti ve her hîleyi ve riyâyı ve hasedi ve cümle taʿnları bırakıp 
1PE.2.2*hâlâ doğmuş maʿsûmlar gibi kelâmıŋ hâlis südüne iştâh çekiŋ ki ȯnuŋla büyüyesiz 
1PE.2.3*çün ol Rabb Teʿâlânıŋ íyỉ olduğunu tatdıŋız 
1PE.2.4*ki ȯŋa yaʿnî insânlardan merdûd ammâ Allâh katında muhtâr ve kıymetli diri taşa yanaşıp 
1PE.2.5*siz dahi diri taşlar gibi mebnî olup Hazret-i ʿİsâ Mesîhiŋ vâsıtası ile Allâh Teʿâlâya makbûl rûhânî kurbânlar takrîb ėtmek içỉn beyt-i rûhâniyyeye imâmet-i mukaddese oluŋ 
1PE.2.6*ki ȯnuŋ içỉn kitâbda mezkûrdur işte ben Siyonda köşe başı bir muhtâr ve kıymetli taş korum da kim ki ȯŋa inanırsa hîç hicâb çekmeye 
1PE.2.7*pes ol kıymet sizedir ki îmândasıŋız ammâ îmânsızlara yapᵼcılarıŋ merdûd ve köşe başı olmuş bir taş ve hacer-i ʿasret hem sahret-i teşekkükdür 
1PE.2.8*ol kimseler ki kelâmda ʿasret çekip îmânsızlardır ve ȯnuŋ içỉn mukadder olmuşlardır 
1PE.2.9*ammâ siz muhtâr neseb mülûkî imâmet mukaddes ümmet ve muktanî kavimsiŋiz ki sizi zulümâtdan kendỉ ʿacâʾib nûruna daʿvet ėdeniŋ kuvvetinden haber vėresiz 
1PE.2.10*çün evvel kavim deḡil idiŋiz ammâ hâlâ Allâhıŋ kavmisiŋiz ki bir zamân rahmete nâʾil olmadıŋız ammâ hâlâ rahmete nâʾil olduŋuz 
1PE.2.11*ėy habîbler size nasîhat ėderim ki ġarîb ve müsâfirlere gibi câna mukâvemet ėden cismânî şehevâtdan imsâk ėdesiz 
1PE.2.12*bütperestler arasında âdâb üzere teʾellüf ėdip tâ kim hakkıŋıza bed fâʿiller hakkında gibi söyledikleri yerine sâlih ʿamelleriŋizi görüp ziyâret gününde Allâh Teʿâlâya mecd ü senâ eyleyeler 
1PE.2.13*pes Rabb içỉn halk arasında olan hâkimlere münkâd oluŋ pâdişâh ʿâlîşân olmağla 
1PE.2.14*ve zâbitlere ki ȯndan kemlik ėdenlerden intikâm almak içỉn ve íylik ėdenleri medh ėtmek içỉn irsâl olunmuşlardır 
1PE.2.15*zîrâ Allâh Teʿâlânıŋ murâd-ı şerîfi budur ki íylik ėtmek ile sefîh âdamlarıŋ cehâletiniŋ ağzını kapayasız 
1PE.2.16*hürrler gibi ammâ hürriyyetiŋiz şirretiŋ örtüsü gibi olmayıp illâ Allâhıŋ ʿabîdleri gibi 
1PE.2.17*hepsine riʿâyet eyleyiŋ karındaşlığı seviŋ Allâhdan korkuŋ pâdişâha ikrâm eyleyiŋ 
1PE.2.18*ėy hizmetkârlar ağalara her havf ile muhtazıʿ oluŋ yalıŋız íyỉlere ve insâflılara deḡil belki yaramazlara da 
1PE.2.19*zîrâ makûl budur eḡer bir kimse Allâh içỉn niyyet ėdip nâ-hakk elem çekip meşakkatlara tahammül ėderse 
1PE.2.20*eḡer günâh ėdip de silleler yeyip dayanırsaŋız ne fahriŋiz var ammâ eḡer íylik ėdip hem meşakkat çekip dayanırsaŋız bu Allâh Teʿâlânıŋ katında makbûl olur 
1PE.2.21*çün bunuŋ içỉn daʿvet olunduŋuz ve Hazret-i Mesîh dahi bizim içỉn siyâset çekip bize bir örnek kodu ki ȯnuŋ eserlerine uyasız 
1PE.2.22*ol ki bir günâh işlemedi ve ağzında bir hîle bulunmadı 
1PE.2.23*ol ki söḡülüp karşᵼ söḡmezdi • cefâ çekip tehdîd ėtmezdi illâ kendỉye hakk hükûmet ėdene teslîm olurdu 
1PE.2.24*ol ki kendỉsi kendỉ cesedinde ağac üzerinde günâhlarımızı taşıdı tâ kim günâha ölüp birre dirileviz ki ȯnuŋ bereleriyle şifâ bulduŋuz 
1PE.2.25*zîrâ siz sapmış koyunlar gibi idiŋiz ammâ hâlâ râʿîye ve cânlarıŋızıŋ üskufuna döndüŋüz ∞ 
1PE.3.1*Ve kezalik karılar kendỉ kocalarına münkâd olsunlar ki eḡer baʿzı kimseler var ise ki kelâma itâʿat ėtmezler karılarıŋ íyỉ konuşmanıŋ kelâmsız meksûbu olalar 
1PE.3.2*siziŋ havf ile olan ʿiffetli ülfetiŋiz gördüklerince 
1PE.3.3*ki onlarıŋ ziyneti ol zâhir saç uzmaları ve etrâfda altun takmaları ve libâs gíymeleri olmaya 
1PE.3.4*illâ muhtefî kalbli rûhuŋ latîf ve selîm ifsâdsizlikde mevzûʿ âdam ola ol ki Allâh Teʿâlânıŋ huzûrunda pek kıymetlidir 
1PE.3.5*zîrâ kadîmden Allâh Teʿâlâya ümîd tutanlar mukaddese ʿavratlar dahi kendỉ kocalarına münkâde iken bu vechile bezenirler idi 
1PE.3.6*nitekim ol Sâra İbrâhîme efendi deyip mutîʿ idi ki siz íylik eyleyip bir korkulukdan havf ėtmeyip ȯnuŋ kızlarısıŋız 
1PE.3.7*kocalar kezalik onlar ile bile maʿrûf üzere geçinip güyâ ki zaʿîfrek nisvân kâbına çün onlar dahi hayvâtıŋ ʿinâyetiniŋ müvâriseleridir eḡer emr eyleyeler ki namâzlarıŋız temnîʿ olunmaya 
1PE.3.8*ve'l-hâsıl hepiŋiz muvâfık musîbetlerde birbiriŋize ile müteʾellim meveddetde karındaşlar gibi merhametliler ve mülâyimler oluŋuz 
1PE.3.9*kemliḡe kemlik ve şetme şetmi edâ ėtmeyip illâ ber-ʿakis hayr duʿâ ėdesiz çün bilirsiŋiz ki bunuŋ içỉn daʿvet olunduŋuz tâ kim bereketi mîrâsa alasız 
1PE.3.10*zîrâ Hayvâtı sevmek ve íyỉ günleri görmek isteyen dilini kemlikden ve dudaklarını hîle söylemekden zabt ėtmek gerek 
1PE.3.11*kemlikden ictinâb ėde ve íylik eyleye selâmeti araya hem ȯŋa saʿy eyleye 
1PE.3.12*zîrâ Rabbiŋ gözleri ebrâr üzerinedir ve ȯnuŋ kulakları onlarıŋ duʿâsına nâsıtdır ammâ Rabbiŋ yüzü kemlik ėdenlere karşᵼdır 
1PE.3.13*ve eḡer birr íyliḡe ġayretkeş olursaŋız size kim kemlik ėdebilir 
1PE.3.14*ammâ eḡer birr içỉn bir nesne çekerseŋiz ne mutlu size pes onlarıŋ korkduğu gibi korkmaŋ ve ıztırâblı olmaŋ 
1PE.3.15*illâ Rabb Allâh Teʿâlâyı kalbleriŋize takdîs eyleyiŋ ve dâʾimâ hâzır oluŋ ki sizden içiŋizde olan ümîdiŋ hakkını suʾâl ėdenlere hilm ü havf ile cevâb vėresiz 
1PE.3.16*zamîriŋiz hoş olup tâ kim hakkıŋıza bed fâʿilleriŋ hakkında söyledikleri yerde siziŋ Hazret-i Mesîhde olan íyỉ ülfetiŋizi zemm ėdenler utanalar 
1PE.3.17*zîrâ evlâdır ki íylik ėdip Allâh Teʿâlânıŋ murâdı böyle ise meşakkat çekesiŋiz kemlik ėdip çekmeden ise 
1PE.3.18*zîrâ Hazret-i Mesîh dahi bir kerre günâhlar eclinden ol Sâdık sıdkısızlar içỉn ʿazâb elemi çekdi ki bizi Allâh Teʿâlâya getire • cesediyyet hasebince öldürülmüş ammâ rûhuŋ hasebince dirilmişdir 
1PE.3.19*ki ȯnuŋla dahi varıp zindânda olan ervâha tebşîr eyledi 
1PE.3.20*ki kadîmden ʿâsî idiler kaçanki sabûr Allâh Nûhuŋ günlerine dek tevekküʿ ėderdi şul sefîne hâzırlandığı zamân ki içỉnde az yaʿnî sekiz cânlar sudan kurtuldular 
1PE.3.21*ki hâlâ ol nesneniŋ misline müşâbih maʿmûdiyye ol deḡil ki cesediŋ vesahı ȯnuŋla maġsûl olur illâ Allâh katında íyỉ zamîriŋ ʿuhdesi bizi dahi şul Hazret-i ʿİsâ el-Mesîhiŋ ihyâ olması sebebi ile iflât eyler 
1PE.3.22*ki Allâh Teʿâlânıŋ sağındadır • göḡe gitmiş ve ȯŋa melekler ve saltanatlar ve kuvvetler serfürû ėtmişlerdir ∞ 
1PE.4.1*İmdi çün Hazret-i Mesîh bizim içỉn cesed hasebince elem çekmişdir siz dahi böyle niyyetler ile silâhlanıŋ ki beşeriyyetde elem çekmiş kimesne günâhdan fâriğ oldu 
1PE.4.2*kalan zamân beşeriyyetde artᵼk âdamlarıŋ şehevâtı üzere değil illâ Allâh Teʿâlânıŋ murâdı üzere yaşamak içỉn 
1PE.4.3*zîrâ geçen ʿömrüŋ zamânı bize yeter ki bütperestleriŋ göŋlü üzere geçinip tüf ü'n-necâtda şehevâtda mestliklerde yeyip içmeklerde ve mekrûh bütperestliklerde süluk eyledik 
1PE.4.4*bu husûsdan onlar istiġrâb ėdip ki siz dahi bu serefiŋ ifrâtına tevâfuk ėtmezsiŋiz sebb ėderler 
1PE.4.5*ve dirilere hem ölülere dînünet ėtmeḡe hâzır olana hisâb vėreceklerdir 
1PE.4.6*zîrâ İncîl ȯnuŋ içỉn ölülere bile tebşîr olunmuşdur ki âdamlara göre yaʿnî cesedde mahkûm olalar ammâ Allâh Teʿâlâya göre yaʿnî rûhda hayy olalar 
1PE.4.7*pes her eşyânıŋ âhiri yakındır • imdi perhîzkâr ve namâzlarda uyanık oluŋ 
1PE.4.8*ve cümleden evvel birbiriŋize pek meveddetli oluŋ zîrâ meveddet günâhlarıŋ kesretini setr ėdecekdir 
1PE.4.9*birbiriŋize teberrümsiz müzeyyifler oluŋ 
1PE.4.10*herkes aldığı mevhibesine göre Allâh Teʿâlânıŋ envâʿ-i niʿmetiniŋ kassâmları gibi birbiriŋize yetişdiriŋ 
1PE.4.11*bir kimse söylerse kavl-ullahı gibi söylesin • bir kimse hizmet ėderse Allâh Teʿâlânıŋ yetişirdiḡi tâkate göre hizmet eylesin tâ kim her şeyʾde Allâh Teʿâlâ Hazret-i ʿİsâ el-Mesîh ile mümecced ola ki mecd ü kuvvet ȯŋa ebedi'l-âbâd mahsûsdur âmîn 
1PE.4.12*ėy sevgỉliler istiġrâb ėtmeŋ ki size kâla konulduğuŋuz içỉn bir ġarîb nesne gibi vâkiʿ olurdu ol ki size imtihândır 
1PE.4.13*belki Hazret-i Mesîhiŋ teʾellümünde şerîk olduğuŋuza seviniŋ tâ kim celâliniŋ zuhûrunda dahi sevinip ibtihâc ėdesiz 
1PE.4.14*eḡer ism-i Mesîh içỉn ʿayblanırsaŋız ne mutlu size zîrâ Celâliŋ ve Allâh Teʿâlânıŋ Rûhu üzeriŋizde konar • gerçek o onlarıŋ mülâhazasınca mesbûbdur ammâ siziŋ mülâhazaŋızca mümecceddir 
1PE.4.15*zîrâ sizden kimse kattâl ya sârık ya bed fâʿil ya mukhiller gibi derd çekmez 
1PE.4.16*illâ eḡer mesîhci gibi çekerse ârlanmasın belki bu husûsdan Allâh Teʿâlâya hamd ü senâ eylesin 
1PE.4.17*zîrâ zamândır ki kazâ beyt-ullâhdan başlaya ve çün ibtidâ bizden başlar Allâhıŋ İncîline mutîʿ olmayanlarıŋ ʿâkıbeti ne şekil olur 
1PE.4.18*ve çün sâdık gücle kurtulur fâsık ve zânî nerede ihzâr oluna 
1PE.4.19*pes Allâh Teʿâlânıŋ murâd-ı şerîfi üzere cefâ çekenler kendỉ cânlarını ol hakk Hâlıka íylik ėtmek ile tefvîz ėtsinler ∞ 
1PE.5.1*Araŋızda olan kesîslere ben ki onlar ile kesîs ve Hazret-i ʿİsâ el-Mesîhiŋ elemine şâhid hem zâhir olacak ʿizzetde bile şerîkim nasîhat ėderim 
1PE.5.2*Allâh Teʿâlânıŋ araŋızda olan sürűyü güdüŋ ve ȯnủ gözediŋ zor ile deḡil illâ cân ve göŋülden • harâm kesb içỉn deḡil illâ kalb nişâtıyla 
1PE.5.3*ve vakfa tasallut ėdenler gibi deḡil illâ raʿiyyeniŋ kıdveleri gibi 
1PE.5.4*ve Râʿî-i Aʿzam zuhûr ėtdiḡi zamân ʿizzetiŋ nâ-pejmürde tâcına nâʾil olursuŋuz 
1PE.5.5*ve kezalik siz gencler kocalara mahzûʿ oluŋ ve cümleŋiz birbiriŋize inkıyâd üzere olup tevâzuʿ ile müzeyyen oluŋ zîrâ Allâh Teʿâlâ mütekebbirlere mukâvemet ėder ve mütevâzıʿlara ʿinâyet vėrir 
1PE.5.6*imdi Allâh Teʿâlânıŋ kavî eline icâbet eyleyiŋ de bir zamân sizi rifʿatli eyleye 
1PE.5.7*ȯŋa cümle iştiġâliŋizi salıŋ zîrâ o sizi kayırır 
1PE.5.8*ayık ve uyanık oluŋ zîrâ hasmıŋız olan Şeytân zâʾir arslan gibi dolaşıp kimi yudayım diyẻ arar 
1PE.5.9*ȯŋa îmânda sâbit olup mukâvemet eyleyiŋ çün bilirsiŋiz ki bu musîbetler dünyâda olan karındaşlarıŋıza da isâbet ėderler 
1PE.5.10*ve sizi Hazret-i ʿİsânıŋ vâsıtasıyla ebedî ʿizzete daʿvet ėden her ʿinâyetiŋ vâlîsi Allâh biraz elem çekdiḡiŋizden soŋra kâmil sâbit vâsık müʾesses eylesin 
1PE.5.11*ȯŋa ebedi'l-âbâd mecd ü ʿizzet olsun âmîn 
1PE.5.12*size zann ėtdiḡim gibi sâdık karındaş Silvano ile gönderip muhtasarca yazdım • size nasîhat ve işhâd ėdip ki bu içỉnde kâʾim olduğuŋuz ʿinâyet-ullâh sahîdir 
1PE.5.13*Bâbilde olan kenîsaʾ-i müntehabe ve oğlum Marko size selâm ėderler 
1PE.5.14*birbiriŋize bûseʾ-i meveddet ile selâm eyleyiŋ • hep Hazret-i ʿİsâ ile olan cümleŋize selâm olsun âmîn ∞ (Petroʾnuŋ evvelki risâlesi tamâm oldu) 
2PE.0.0*Petro nâm resûlüŋ risâleʾ-i ʿâmiyyeʾ-i risâleʾ es-sâniye
2PE.1.1*Hazret-i ʿİsâ el-Mesîhiŋ kulu ve resûlü Simʿun Petro şul bizim ile bile Allâhıŋ ve Hallâsımız Hazret-i ʿİsâ el-Mesîhiŋ birr ü takvâsı üzere kıymetde bir olan îmâna nâʾil olanlara 
2PE.1.2*size Allâh Teʿâlâ ve Rabbimiz Hazret-i ʿİsâ el-Mesîhi bilmeklikde ʿinâyet ve selâm mezîd olsun 
2PE.1.3*nice ki ol kuvvet-i ilâhiyye bize hayvâta ve takvâya müteʿallık nesneleri size ʿizzete ve haslete daʿvet ėdeniŋ maʿrifeti ile vėrdi ise 
2PE.1.4*ki onlar ile bize ol kıymetli ve pek ʿazîm vaʿdeleri bağışladı tâ kim onlarıŋ sebebi ile dünyâda olan şehvetli fesâddan kurtulup tabiʿ-i ilâhiyyeye müşterek olasız 
2PE.1.5*pes siz dahi her saʿy-i belîğ eyleyip îmânıŋıza haslet ve haslete maʿrifeti zamm eyleyiŋ 
2PE.1.6*ve maʿrifete zühd ve zühde sabr ve sabra takvâ 
2PE.1.7*ve takvâya muhabbet-i uhuviyye ve muhabbet-i uhuviyyeye meveddet katıŋ 
2PE.1.8*zîrâ bu nesneler sizde bulunup ve mezîd olup sizi ne hevâde ne Rabbimiz Hazret-i ʿİsâ el-Mesîhi bilmekde hâsılsız olmağa komazlar 
2PE.1.9*zîrâ bu nesnelere mâlik olmayan kimesne aʿmâdır • gözleri kapıp eski günâhlarınıŋ keffâretini unutdu 
2PE.1.10*pes ėy karındaşlar ziyâdesi ile çalışıŋ ki daʿvetiŋizi ve ihtiyârıŋızı sâbit ėdesiz zîrâ bu nesneleri ėderek hîç hatâya uğramazsıŋız 
2PE.1.11*çün bu vechile size Rabbimiz ve Hallâsımız Hazret-i ʿİsâ el-Mesîhiŋ ebedî melekûtuna bolca duhûl yetişdirile 
2PE.1.12*ȯnuŋ içỉn bu nesneleri size dâʾimâ zikr ėtmekde ihmâl ėtmeyem eḡerçi ʿâlim ve hâzır hakda sâbitsiŋiz 
2PE.1.13*pes bunủ lâyık sanırım mâdemki bu haymeʾ-i tendeyim sizi nasîhat ile intibâh eyleyem 
2PE.1.14*çün bilirim ki ten haymesini tez bırağacak'ım nice ki baŋa Rabbimiz ʿİsâ el-Mesîh iʿlâm eylemişdir 
2PE.1.15*nihâyet çalışırım ki her zamân benim firâkımdan soŋra bu nesneleri zikr ėtmeḡe kâdir olasız 
2PE.1.16*zîrâ size Rabbimiz Hazret-i ʿİsâ el-Mesîhiŋ kuvvetini ve gelişini sâhte sözler gibi bildirmedik illâ ʿazameti müşâhede ėdenler gibi bildirdik 
2PE.1.17*o Baba Allâh Teʿâlâdan ikrâm ve mecdi ahz eyledi vaktâ ki ȯŋa ʿazametli celâlden bu âvâz yaʿnî ol Sevgỉli Oğlum budur ki ben ȯndan râzıyım hetf oldu 
2PE.1.18*ve ol âvâzı biz ȯnuŋla tûr-ı mukaddesde iken gökden irsâl ėtdiḡi gibi işitdik 
2PE.1.19*ve dahi ol vâsık nübüvvî kelâmımız var ki ȯŋa karaŋlı yerde tâ kalbleriŋizde sabâh yıldızı kalkınca ve gün ağarıncaya dek aydınlık ėden kandîle gibi takayyüd ėtmekde íyỉ ėdersiŋiz 
2PE.1.20*nihâyet bunủ evvel bilmek gereksiŋiz ki kitâbıŋ hîç nübüvvetine kişiniŋ reʾyi üzere maġınâ vėrilmez 
2PE.1.21*zîrâ nübüvvet kadîmden insânıŋ irâdeti ile gelmedi illâ ȯnủ Allâh Teʿâlânıŋ mukaddes âdamları Rûhü'l-Kudüsden muharrik olup söylediler ∞ 
2PE.2.1*Ve dahi kavim arasında kâzib resûller var idi nitekim araŋızda dahi kâzib muʾallimler olacakdır ki mühlik-i bidʿatı idhâl ėderek üzerlerine helekeʾ-i serîʿayı çekip onları iştirâ ėdip Rabbi inkâr ėdeceklerdir 
2PE.2.2*ve niçesi onlarıŋ şul helekelerine tetebbuʿ ėdeceklerdir ki onlarıŋ sebebi ile tarîk-i hakka sebb olalar 
2PE.2.3*ve hissetlerden düzme sözler ile sizi bâzârlaşırlar ki onlarıŋ üzerine kadîmden hüküm muʿattıl deḡildir ve onlarıŋ helâki uyumaz 
2PE.2.4*zîrâ çün Allâh Teʿâlâ günâh ėden meleklere bağışlamadı belki onları esfel-i esâfiline atıp dumanıŋ zincîrlerine bırakdı ki dînünete saklı olalar 
2PE.2.5*ve kezalik eski ʿâleme bağışlamadı illâ hakkıŋ münâdîsi olan sekizden biri Nûhu saklayıp fâsıklarıŋ dünyâsı üzerine tûfânı getirdi 
2PE.2.6*ve Sâdom hem Ġâmora şehirleri hasfa hükm eyleyip göle dönderdi ve onları ondan soŋra fısk ile yaşayanlara ʿibret eyledi 
2PE.2.7*ve sâdık Lûtu ki fâcirleriŋ şehvetli ülfetinden bî-zâr idi kurtardı 
2PE.2.8*zîrâ ol sâdık aralarında sâkin olup işitmeḡi ve gördüḡüne onlarıŋ efʿâl-i fâciresi içỉn gün-be-gün kendi cânına cefâ vėrirdi 
2PE.2.9*Rabb Teʿâlâ etkıyâyı mihnetden çıkamağa ve eşkiyâyı yevmi'd-dînde haklarından gelinmek içỉn saklamağa bilir 
2PE.2.10*bâ-husûs onları ki necâset-i necâsetiŋ şehevâtında nefse uyarlar ve saltanatları tahkîr ėderler ve cerâʾetliler hem havf-pesendler olup ehl-i mekîneye söḡmeden ökmezler 
2PE.2.11*ki melekler bile kuvvet ve kudretde onlardan aʿzam iken onlarıŋ üzerine Rabb katında bed duʿâlı hükm ėtmezler 
2PE.2.12*ammâ bunlar idrâksiz hayvânlar gibi tabîʿatdan müteharrik olup ve helâke doğarlar bilmediḡi nesneleriŋ hakkına kemlikler söyleyip kendỉ fesâdında bi'l-külliye berbâd olup zulümleriŋ cezâsını alalar 
2PE.2.13*ki gündeki sefâyı zevk sanırlar • hâlbuki onlar ʿuyûb ve zümumdur ki siziŋle ziyâfetleriŋizde yer iken kendỉ mekirlerinde tenaʿum ėderler 
2PE.2.14*onlarıŋ günleri pür zinâ olup hîç günâh ėtmekden vâz geçmezler • sâbit olmayan cânları dâdândırıp kalbi hissete itmânlı olup laʿnet oğullarıdır 
2PE.2.15*ki tarîk-i müstakîmi koyup dalâlete vardılar ve zulmüŋ ecrini seven Bâʿor oğlu Bilʿâmıŋ yoluna ittibâʿ eylediler 
2PE.2.16*ammâ ʿisyânı içỉn âzâr buldu zîrâ bir dilsiz sıpâ insân âvâzı ile söyleyip nebîniŋ sefâhatini menʿ eyledi 
2PE.2.17*bunlar susuz çeşmeler {ve} sağanakdan kımıldanmış bulutlardır ki onlara zulümâtıŋ dumanı ebeden saklı durur 
2PE.2.18*zîrâ bâtıl ve hadden bîrûn müstekbir nesneleri söyleyip cesediŋ şehevât ve teġannücât ile ol dalâletde olanlardan biraz kaçmış kimesneleri dâdândırırlar 
2PE.2.19*kendỉler fesâdıŋ ʿabîdleri iken onlara hürriyyet ikrâr ėderler zîrâ bir kimse neye ki mağlûb oldu ise ȯŋa da ʿubûdiyyet içỉn münkâd olur 
2PE.2.20*çün eḡer Rabb ve Hallâs olan Hazret-i ʿİsâ el-Mesîhi bilmek ile dünyânıŋ necâsetinden kaçmış iken tekrâr onlar ile melʿûn olup mağlûblar ise soŋraki hâl onlara evvelkiden bedterdir 
2PE.2.21*zîrâ bilip ki onlara vėrilen vasiyyet-i mukaddeseden gerỉ dönmekden ise onlara birriŋ tarîkini bilmemek evlâ idi 
2PE.2.22*ammâ onlara hakk mesel dėdiḡi gibi vâkiʿ oldu • köpek kendỉ kusduğuna ve dişi doŋuz yunmuş iken çamurda yuvarlanmağa döndü ∞ 
2PE.3.1*Ey habîbler bu artᵼk ikinci risâledir ki size yazarım ve ikinsinde de hâlis zihniŋizi nasîhat ile uyandırırım 
2PE.3.2*tâ kim mukaddes enbiyânıŋ evvelden söyledikleri kelimâtını ve Rabb hem Hallâs tarafından olan resûlleriŋ vasiyyetini zikr eyleyesiz 
2PE.3.3*ibtidâ bunủ biliŋ ki âhir eyyâmda müstehzîler geleceklerdir ki kendỉ şehevâtına göre süluk ėdip 
2PE.3.4*gelişiniŋ vaʿdesi kandadır diyecekler zîrâ babalar âhirete irtihâl eyleyelden halîkanıŋ ibtidâsında her şey bir hâl üzere durur 
2PE.3.5*zîrâ onlar bilmezlenirler ki semavât ve suyuŋ taşrasında hem suyuŋ ortasında duran arz kadîmde Allâhıŋ Kelâmı ile olmuşdur 
2PE.3.6*ol nesneler içỉn o zamânda olan dünyâ sudan tûfânından helâk oldu 
2PE.3.7*ammâ hâlâ mevcûd semâ ve arz yine ol kelâm ile kurulup dîn{siz} ve fâsık âdamlar helâk olacak günde âteşe saklı dururlar 
2PE.3.8*pes ėy sevgỉliler bu biricik nesne size mahfî olmaya ki Rabbiŋ katında bir gün biŋ yıl kadardır ve biŋ yıl bir gün gibidir 
2PE.3.9*Allâh Teʿâlâ kendỉ vaʿdesini iblâs ėtmez baʿzılar ȯnủ iblâs ėder zann eylediḡi gibi belki bize müteʾennîdir çün biriniŋ bile helâk olduğunu istemez illâ ȯnủ ister ki hep tevbekâr olalar 
2PE.3.10*çün Rabb Teʿâlânıŋ günü gėcede hırsız gibi gelecekdir ve ol günde gökler patırdı ile geçecekdir ve ʿanâsır yakılıp eriyecekdir • yer dahi ve onda olan yapᵼlar yanacaklardır 
2PE.3.11*imdi çün cümle bu nesneler eriyeceklerdir size tâhir teʾellüfâtda ve takvâda olmak ne kadar lâzımdır 
2PE.3.12*katlanıp ve ol Allâh Teʿâlâıŋ gününe istiʿcâl ėdip ki onda gökler yanıp müzâb olacaklar ve ʿanâsır yakılıp eriyeceklerdir 
2PE.3.13*ve vaʿdesine göre yeŋi göklere hem yeŋi yere ki birr ü takvâ onlarda sâkindir katlanalım 
2PE.3.14*bu husûsdan igi sevgỉliler bu nesnelere katlanıp cehd eyleyiŋ ki ȯŋa bilâ-ʿayıb ve bilâ-levim selâmetde bulunasız 
2PE.3.15*ve Rabbimiz Müteʿâliŋ sabrını halâsa ihtisâb eyleyiŋ nitekim birâder habîbimiz Pavlo dahi ȯŋa vėrilen hikmete göre size yazmışdır 
2PE.3.16*ve nice ki cümle risâlelerinde bunlarıŋ husûsâtı söylerse ki ol risâlelerde baʿzı aŋlanması güç nesneler vardır ve onları saʾir kitâbları gibi nâdân ve sâbıt olmayan âdamlar kendỉ helâki içỉn teʾvîl ėderler 
2PE.3.17*pes siz ėy habîblerim bunủ pėşînce bilip sakınıŋ ki fâsıklarıŋ dalâleti ile azıp kendỉ visâkıŋızdan düşmeyesiz 
2PE.3.18*illâ ʿinâyetde ve Rabbimiz hem Hallâsımız Hazret-i ʿİsâ el-Mesîhiŋ maʿrifetinde mezîd oluŋ da ȯŋa hem hâlâ hem ebeden mecd olsun âmîn ∞ (Petro nâm resûlüŋ risâleʾ-i sâniyesi budur) 
1JN.0.0*Yuhannâ nâm resûlüŋ risâleʾ-i ʿâmiyyet ül-ûlâ
1JN.1.1*Ol ezelî ol işitdiḡimiz ol gözleri ile gördüḡümüz ol ıttılâʿ ėtdiḡimiz ve eller ile yapışdığımız hayvâtıŋ kelâmını 
1JN.1.2*ve hayvât bize ʿalenî oldu da biz ȯnủ gördük ve şehâdet ėderiz hem size ol hayât-ı ebedî tebşîr ėderiz ki Baba yanında idi ve bize ʿalēnî oldu 
1JN.1.3*ol gördüḡümüz ve işitiḡimizi dėdim size tebşîr ėderiz tâ kim siziŋ dahi bizim ile iştirâkiŋiz hem bizim dahi Baba ile ve ȯnuŋ Oğlu ʿİsâ el-Mesîh ile iştirâkimiz ola 
1JN.1.4*ve bu nesneleri size süruruŋuz mükemmel olmak içỉn yazarız 
1JN.1.5*pes ȯndan işitdiḡimiz ve size tebşîr ėtdiḡimiz büşrâ budur ki Allâh Teʿâlâ nûrdur ve onda hîç zulümât yokdur 
1JN.1.6*ȯnuŋla iştirâkimiz vardır dėsek ve zulümâtda gezsek yalan söylemiş ve hakkı gözetmemiş oluruz 
1JN.1.7*ammâ eḡer o nûrda olduğu gibi biz dahi nûrda gezersek ȯnuŋ ile bile şirketimiz var ve onuŋ Oğlu Hazret-i ʿİsâ el-Mesîhiŋ dem-i şerîfi bizi her günâhdan pâk eyler 
1JN.1.8*dėsek ki bizde günâh yokdur kendỉlerimizi aldadırız ve bizde hakk yokdur 
1JN.1.9*günâhlarımıza iʿtirâf ėdersek o sâdık ve hakdır ki günâhlarımıza mağfiret ėde hem bizi her yaramazlıkdan pâk eyleye 
1JN.1.10*günâhımız yokdur dėsek ȯnủ yalancı çıkarırız ve ȯnuŋ kelâmı bizde deḡildir ∞ 
1JN.2.1*Ey oğlancıklarım ben size bu nesneleri yazarım ki günâh ėtmeyesiz ve kimse günâh ėtdi ise Baba katında şafîʿimiz var ol ki Hakk Hazret-i ʿİsâ el-Mesîhdir 
1JN.2.2*ve günâhlarımıza yalıŋız bizim deḡil belki bütün ʿâlemiŋ günâhlarına da ġufrân odur 
1JN.2.3*ve biz ȯnủ bildiḡimizi emirlerini gözetmekden biliriz 
1JN.2.4*ben ȯnủ bildim diyen ve emỉrlerini gözetmeyen kezzâbdır ve böyle kimsede sıdk yokdur 
1JN.2.5*ammâ ȯnuŋ kelâmını gözeden kimesnede gerçekden muhabbet-ullâh kâmildir • biz de onda idiḡimizi bu nesneden biliriz 
1JN.2.6*kim ki ben onda dururum derse ȯnuŋ süluk ėtdiḡi gibi ol dahi insilâk ėtmek gerekdir 
1JN.2.7*ėy karındaşlar ben size yeŋi ʿahdi yazmam illâ evvelden siziŋ aldığı{ŋız} eski ʿahdi yazarım • eski ʿahd ise evvelden işitdiḡiŋiz kelâmdır 
1JN.2.8*yine de size bir yeŋi ʿahid yazarım ki onda hem sizde hakdır çün zulümât geçer ve nûr-ı hak lemʿân ėder 
1JN.2.9*nûrdayım diyen ve karındaşına buġz ėden el-ân zulûmâtdadır 
1JN.2.10*karındaşını seven nûrda durur ve onda teşekkük yokdur 
1JN.2.11*ammâ karındaşına buġz ėden zulümâtdadır ve zulümâtda gezer hem nereye gitdiḡini bilmez zîrâ zulümât ȯnuŋ gözlerini kör eyledi 
1JN.2.12*ėy oğlancıklar ben size yazarım zîrâ ȯnuŋ ismi ile günâhlarıŋız ʿafv olundu 
1JN.2.13*ėy babalar size yazarım zîrâ ol ezelîyi bildiŋiz ėy gencler size yazarım zîrâ ol habîse ġâlib olduŋuz 
1JN.2.14*ėy maʿsûmlar size yazarım zîrâ Babayı bildiŋiz ėy babalar size yazarım zîrâ ol Ezelîyi bildiŋiz ėy cüvânlar size yazarım zîrâ kuvvetlisiŋiz • Kelâm-Ullâh sizde durur ve ol habîse ġâlib olduŋuz 
1JN.2.15*dünyâyı ve dünyâda olan nesneleri sevmeŋ • bir kimse dünyâyı severse onda Babanıŋ muhabbeti yokdur 
1JN.2.16*zîrâ dünyâda olan hepisi cesediŋ şehveti hem gözleriŋ şehveti ve ʿömrüŋ ġurûru Babadan deḡildir illâ dünyâdandır 
1JN.2.17*ve dünyâ hem ȯnuŋ şehveti geçer gider • Allâh Teʿâlânıŋ murâdını ėden ebeden durur 
1JN.2.18*ėy maʿsûmlar âhir eyyâmdır ve işitdiḡiŋiz gibi ki deccâl geliyor • şimdi bile çok deccâller zuhûr ėtdiler • ondan biliriz ki âhir zamândır • aramızdan çıkdılar ammâ bizden deḡiller idi zîrâ eḡer bizden olaydılar 
1JN.2.19*bizim ile kalırlar idi ammâ hurûcları lâzım idi bizden olmadıkları belli olmak içỉn 
1JN.2.20*ammâ siziŋ Mukaddesden gelen meshaŋız var ve her şeyʾi bilirsiŋiz 
1JN.2.21*ben size yazdığım ȯnuŋ içỉn deḡil ki hakkı bilmeyesiz illâ ȯnuŋ içỉn ki bilirsiŋiz ki hîç bir kizb sıdkıdan deḡildir 
1JN.2.22*Hazret-i ʿİsânıŋ Mesîh idiḡini inkâr ėdenden ġayrı kezzâb kimdir • deccâl odur ki Babayı ve Oğlunu cahd ėder 
1JN.2.23*oğlunu cahd ėdeniŋ babası da yok ammâ oğluna mukırr olanıŋ babası da var 
1JN.2.24*pes ezelden işitiḡiŋiz sizde kalsın • eḡer ȯndan işitdiḡiŋiz sizde kalırsa siz dahi Oğulda hem Babada durursuŋuz 
1JN.2.25*ve ȯnuŋ bize ėtdiḡi vaʿdesi budur yaʿnî ebedî hayvât 
1JN.2.26*ben size bu nesneleri sizi ıdlâl ėdenleriŋ husûsundan yazdım 
1JN.2.27*ammâ ȯndan aldığıŋız mesha sizde durur ve lâzım deḡil ki bir kimse sizi öḡrede illâ ol mesha ki kâzib deḡil illâ sâdıkdır size her şeyʾi öḡretdiḡi gibi onda duruŋ nice ki o sizi öḡretdi ise 
1JN.2.28*pes ėy oğlancıklarım onda duruŋ tâ kim o zuhûr ėtdiḡi zamân bilâcetimiz ola ve ȯnuŋ gelişinde huzûrundan mahcûb olmayavız 
1JN.2.29*eḡer ȯnủ sâdık bilirseŋiz biliŋ ki sıdkıyla ʿâmil olan her kim ise ondan mevlûddur ∞ 
1JN.3.1*Ve bakıŋ Baba bize ne muhabbet vėrdi ki Allâhıŋ oğulları aŋılavız • ȯnuŋ içỉn dünyâ bizi bilmez ki ȯnủ da bilmedi 
1JN.3.2*ėy sevgỉliler hâlâ Allâh Teʿâlânıŋ oğullarıyız ammâ ne olacak'ız dahi belli deḡildir nihâyet biliriz ki o zuhûr ėtdiḡi zamân ȯŋa müşâbih oluruz çün ȯnủ nice ki ise göreceḡiz 
1JN.3.3*ve kim ki bu ümîdi onda tutarsa kendỉyi tathîr eyler nice ki o da tâhirdir 
1JN.3.4*kim ki günâh işler ise şerîʿata taʿaddî ėder zîrâ günâh şerîʿata teʿaddî ėtmekdir 
1JN.3.5*ve bilirsiŋiz ki o günâhlarımızı mahv ėtmek içỉn zuhûr ėtdi ve onda hîç günâh yokdur 
1JN.3.6*kim ki onda durursa günâh ėtmez • kim ki günâh ėderse ȯnủ görmedi hem bilmedi 
1JN.3.7*ėy oğlancıklar sizi kimse azdırmasın • sıdk ile ʿâmil olan sâdıkdır nice ki o da sâdık ise 
1JN.3.8*kim ki günâh ėderse Şeytândandır zîrâ Şeytân evvelden günâh ėder • ȯnuŋ içỉn İbn-Ullâh zuhûr ėtdi ki Şeytânıŋ ʿamellerini boza 
1JN.3.9*kim ki Allâhdan doğdu ise günâh ėtmez zîrâ ȯnuŋ tohumu onda durur ve günâh ėdemez zîrâ Allâhdan mevlûddur 
1JN.3.10*bunuŋ içỉn Allâhıŋ oğulları ve Şeytânıŋ oğulları bellidir • kim ki sıdk ile ʿâmil deḡil ise ve karındaşını sevmez ise Allâhdan deḡildir 
1JN.3.11*zîrâ evvelden işitdiḡiŋiz şurâ budur ki birbirimize muhabbet ėdeviz 
1JN.3.12*ve habîsden olan Kâʾin gibi ki karındaşını öldürdü ėtmeyelim ve niçỉn ȯnủ öldürdü derseŋ ȯnuŋ içỉn ki ȯnuŋ ʿamelleri tâlih ve karındaşınıŋ ʿamelleri sulh idiler 
1JN.3.13*ėy karındaşlarım dünyâ sizi sevmez ise taʿaccüb ėtmeŋ 
1JN.3.14*biz karındaşları sevdiḡimiz içỉn biliriz ki mev{t}den hayvâta nakl olunduk • karındaşı sevmeyen mevtde durur 
1JN.3.15*karındaşına buġz ėden âdam öldürücüdür ve siz bilirsiŋiz ki âdam öldürende ebedî hayvât yokdur 
1JN.3.16*muhabbet-ullâhı bundan biliriz ki kendỉ cânını bizim içỉn fedâ eyledi • biz dahi karındaşlar içỉn cânlar fedâ ėtmek gereḡiz 
1JN.3.17*pes bir kimseniŋ dünyâ mâlı var ise ve bir karındaşını görürse ki ihtiyâcı var da kendỉ rahmini ondan ihtibâs ėderse muhabbet-ullâh onda nice durabilir 
1JN.3.18*ėy oğlancıklarım söz ile ve dil ile sevmeyelim illâ fiʿil ve hak ile sevelim 
1JN.3.19*ve bundan hakdan idiḡimizi biliriz de ȯnuŋ huzûrunda kalblerimizi mutmaʾinn tutalım 
1JN.3.20*zîrâ eḡer kalbimiz üzerimize hükm ėderse Allâh Teʿâlâ kalbimizden büyükrekdir ve her şeyʾi bilir 
1JN.3.21*ėy sevgỉliler eḡer kalbimiz üzerimize hükm ėtmezse Allâh katında bilâcetimiz var 
1JN.3.22*ve her ne dilesek ondan alırız zîrâ emirlerini gözediriz ve ȯŋa makbûl olan şeyleri ʿamel ėderiz 
1JN.3.23*hem ȯnuŋ emri budur ki Oğlu Hazret-i ʿİsâ el-Mesîhiŋ ismine îmân getireviz ve birbirimizi seveviz nice ki o bize emr eyledi ise 
1JN.3.24*ve ȯnuŋ emirlerini gözeden onda ol dahi ȯnuŋ içinde durur ve biz dahi bizde durduğunu bize bağışladığı Rûhdan biliriz ∞ 
1JN.4.1*Ey sevgỉliler her rûha inanmaŋ illâ rûhları Allâhdanmıdır diyẻ tecribe eyleyiŋ zîrâ dünyâya çok yalancı peyġamberler geldiler 
1JN.4.2*Allâhıŋ Rûhu bundan bilinir • her rûh ki mütecessed olan Hazret-i ʿİsâ el-Mesîhe mukırrdır Allâhdandır 
1JN.4.3*ve her rûh ki mütecessed olan Hazret-i ʿİsâ el-Mesîhe mukırr deḡildir Allâhdan deḡil • ol deccâlıŋ rûhudur ki ȯnuŋ geleceḡini işitdiŋiz ve el-ân dünyâdadır 
1JN.4.4*siz Allâhdansıŋız ėy oğlancıklar ve onlara ġâlibsiŋiz zîrâ sizde olan dünyâda olandan ekberdir 
1JN.4.5*onlar dünyâdandır • ȯnuŋ içỉn söyledikleri de dünyevîdir ve dünyâ onları diŋler 
1JN.4.6*biz Allâhdanız • Allâhı bilen bizi diŋler • Allâhdan olmayan bizi diŋlemez • Hakkıŋ Rûhunu ve dalâletiŋ rûhunu bundan biliriz 
1JN.4.7*ėy habîbler birbirimizi sevelim zîrâ muhabbet Allâhdandır ve her seven Allâhdan doğmuşdur hem Allâhı bilir 
1JN.4.8*muhabbet ėtmeyen kimesne Allâhı bilmedi zîrâ Allâh Teʿâlâ muhabbetdir 
1JN.4.9*Allâh Teʿâlânıŋ bize olan muhabbeti bunuŋ ile zâhir olmuşdur ki Allâh Teʿâlâ kendỉ Biricik Oğlunu dünyâya gönderdi tâ kim ȯnuŋla hayy olavız 
1JN.4.10*muhabbet bu nesnededir • o deḡil ki biz Allâhı severiz illâ odur ki Allâh Teʿâlâ bizi sevdi ve günâhlarımızıŋ mağfireti içỉn kendỉ Oğlunu gönderdi 
1JN.4.11*ėy habîbler çün Allâh Teʿâlâ bizi böyle sevdi biz dahi birbirimizi sevmek gereḡiz 
1JN.4.12*Allâh Teʿâlâyı hîç kimse görmemişdir • eḡer birbirimizi seversek Allâh Teʿâlâ bizde durur ve ȯnuŋ muhabbeti bizde tamâm olmuşdur 
1JN.4.13*biz onda durduğumuzu ve ȯnuŋ bizde durduğunu ondan biliriz ki o bize kendỉ Rûhunu bağışladı 
1JN.4.14*ve biz gördük hem şehâdet ėderiz ki Baba kendỉ Oğlunu ʿâlemiŋ halâsı olmağa gönderdi 
1JN.4.15*kim ki Hazret-i ʿİsâ Allâh Teʿâlânıŋ Oğlu idiḡine mukırr ise Allâh Teʿâlâ onda ve ol dahi Allâh Teʿâlâda durur 
1JN.4.16*ve biz Allâh Teʿâlânıŋ bize olan muhabbetini bildik hem inandık • Allâh Teʿâlâ muhabbetdir ve muhabbetde duran Allâh Teʿâlâda durur • Allâh dahi ȯnuŋ içinde durur 
1JN.4.17*bize olan muhabbet bunuŋ ile mükemmeldir ki o ne şekil ise biz dahi bu dünyâda o şekil olavız tâ kim yevmi'd-dînde iʿtimâdımız ola 
1JN.4.18*muhabbetde korku yokdur belki kâmil muhabbet korkuyu taşraya kovar zîrâ korkunuŋ ʿazâbı var ve korkan kimesne muhabbetde kâmil deḡildir 
1JN.4.19*o bizi evvel sevdiḡi içỉn biz de ȯnủ severiz 
1JN.4.20*bir kimse dėse ki ben Allâhı severim ve karındaşına buġz ėtse yalancıdır zîrâ kendỉ gördüḡü karındaşını sevmeyen görmediḡi Allâh Teʿâlâyı nice sevebilir 
1JN.4.21*ve ondan bu emrimiz var ki Allâhı seven kendỉ karındaşını da seve ∞ 
1JN.5.1*Her kim inanırsa ki Hazret-i ʿİsâ Mesîh{dir} ve Allâhdan tevlîd olunmuşdur ve her kim vâlidini severse ȯnuŋ evlâdını dahi sever 
1JN.5.2*ondan biliriz ki Allâhıŋ oğullarını severiz • kaçanki Allâh Teʿâlâyı sevip ȯnuŋ emirlerini gözediriz 
1JN.5.3*zîrâ muhabbet-ullâh budur ki ȯnuŋ emirlerini gözedeviz ve ȯnuŋ emirleri ağır deḡiller 
1JN.5.4*çün Allâh Teʿâlâdan hâsıl olan her ne ise dünyâya ġâlib olur ve dünyâyı mağlûb ėden ġalebe budur yaʿnî îmânımız 
1JN.5.5*Hazret-i ʿİsâ İbn-Ullâh idiḡine inanandan ġayrı dünyâya mağlûb ėden kimdir 
1JN.5.6*su ile hem kan ile gelen budur yaʿnî ʿİsâ el-Mesîh • yalıŋız su ile deḡil belki hem su ile hem kan ile ve bize şehâdetlik ėden Rûhdur zîrâ Rûh hakdır 
1JN.5.7*çün gökde şehâdet ėdenler üçdür Baba ve Kelâm ve Rûhü'l-Kudüs • bunlar ise üçü de birdir 
1JN.5.8*hem yer üzerinde de şehâdet ėdenler üçdür • Rûh ve su ve kan ve bu üç nesne ol bir nesneye şâmillerdir 
1JN.5.9*insân şehâdetini kabûl ėdersek Allâhıŋ şehâdeti dahi büyükdür zîrâ Allâhıŋ şehâdeti budur ki ȯnuŋ ile kendỉ Oğluna şehâdet eyledi 
1JN.5.10*İbn-Ullâha îmân getiren ol şehâdeti kendỉde tutar • Allâh Teʿâlâya inanmayan ȯnủ yalancı çıkarır zîrâ ol şehâdete inanmadı ki ȯnuŋla Allâh Teʿâlâ kendỉ Oğlunuŋ husûsuna şehâdet ėtdi 
1JN.5.11*ve şehâdet budur ki Allâh Teʿâlâ bize ebedî hayvâtı vėrmişdir • bu hayvât ise kendỉ Oğlundadır 
1JN.5.12*Oğlu tutan sâhib-i hayvâtdır • İbn-Ullâhı tutmayan sâhib-i hayvât deḡildir 
1JN.5.13*ben bu nesneleri size yazdım ki İbn-Ullâhıŋ ismine inanırsıŋız tâ kim ebedî hayvâtıŋ sâhibi idiḡiŋizi bilesiz ve İbn-Ullâhıŋ ismine iʿtimâd ėdesiz 
1JN.5.14*ve ȯnuŋ yanında olan iʿtimâdımız budur ki ȯnuŋ murâdı üzere bir şeyʾi taleb ėdersek bizi isticâb ėder 
1JN.5.15*ve çün biliriz ki her ne ki taleb ėdersek bizi isticâb eyler biliriz ki ondan taleb ėtdiḡimiz nesnelere mâlikiz 
1JN.5.16*bir kimse kendỉ karındaşını görse ki günâh ėder ve günâh mûcibü'l-mevt deḡildir duʿâ ėtsin de ȯŋa hayvât vėrile yâʿni ol kimselere ki günâh ėderler ammâ günâh mûcib-i mevt olmaya ammâ mûcib-i mevt günâh vardır • ȯnuŋ içỉn dėmem ki duʿâ eyleye 
1JN.5.17*yaramazlık günâhdır ammâ baʿzı günâh var ki mûcib-i-mevt deḡildir 
1JN.5.18*biz biliriz ki her kim Allâhdan müvelled ise günâh ėtmez ammâ ki Allâhdan müvelled olan kendỉsini hıfz ėder ve habîs ȯŋa dokunmaz 
1JN.5.19*biz Allâhdan idiḡimizi ve bütün dünyâ habîsde yatdığını biliriz 
1JN.5.20*lakin biz biliriz ki İbn-Ullâh geldi ve bize fehim vėrdi ki ol Hakkı ve biz Hakda yaʿnî ol Oğlu Hazret-i ʿİsâ el-Mesîhde idiḡimizi bileviz • hakk-ullâh ve ebedî hayvât budur 
1JN.5.21*ėy oğlancıklar putlardan sakınıŋ ∞ (Yuhannânıŋ evvel risâlesi budur) 
2JN.0.0*Yuhannâ nâm resûlüŋ risâleʾ-i sâniyesi
2JN.1.1*Ol muhtâre hâtûna ve ȯnuŋ evlâdına ki ben onları hak üzere severim ve yalıŋız ben deḡil belki hakkı bilenler hepisi de 
2JN.1.2*ol bizde duran ve bizim ile ebeden olacak hakk içỉn 
2JN.1.3*Baba Allâh Teʿâlâdan ve Babanıŋ Oğlu Hazret-i ʿİsâ el-Mesîhden ʿinâyet rahmet ve selâmet siziŋle hakk ve meveddet üzere olsun 
2JN.1.4*ben ziyâdesi ile mesrûr oldum ki seniŋ oğullarıŋdan hakk ile Babadan aldığımız emir gibi münselik buldum 
2JN.1.5*ve hâlâ ėy kadın saŋa yeŋi vasiyyeti yazmayıp illâ evvelden tutduğumuz vasiyyeti yazıp senden ricâm budur ki birbirimizi sevelim 
2JN.1.6*ve muhabbet budur ki ȯnuŋ emri mûcibince süluk ėdeviz ve emir budur ki evvelden işitdiḡiŋiz gibi onda münselik olasız 
2JN.1.7*zîrâ niçe dalâllar dünyâya duhûl ėtdiler ki Hazret-i ʿİsâ el-Mesîhiŋ mütecessed olduğuna ikrâr ėtmezler • bu makûle kimesne Dallâl ve deccâldır 
2JN.1.8*sakınıŋ ki ėtdiḡimiz sâlih ʿamelleri yavı kılmaya vız illâ tamâm sevâba nâʾil olavız 
2JN.1.9*her kim dönerse ve Hazret-i Mesîhiŋ taʿlîminde durmaz ise ehl-ullâh deḡildir ammâ Mesîhiŋ taʿlîminde duran Babayı ve Oğlu tutar 
2JN.1.10*bir kimse size gelip bu taʿlîmi getirmezse ȯnủ evinize kabûl ėtmeŋ ve ȯŋa hoş geldiŋ dėmeŋ 
2JN.1.11*zîrâ ȯŋa hoş geldiŋ diyen ȯnuŋ bed ʿamellerinde şerîk olur 
2JN.1.12*eḡerçi size çok yazacağım var ammâ kâğıd ve mürekkeb ile istemedim nihâyet umarım ki size gelem ve ağızdan söyleyem tâ ki süruruŋuz tâmm ola 
2JN.1.13*muhtâre kız karındaşıŋıŋ evlâdı saŋa selâm ėderler âmîn ∞ (Yuhannânıŋ ikinci risâlesi budur) 
3JN.0.0*Yuhannâ nâm resûlüŋ risâleʾ-i sâlisesi
3JN.1.1*Kesîs habîb Ġayoya ki ȯnủ hak üzere severim 
3JN.1.2*ėy habîb aksâ-yı murâdım budur ki her şeyde hüceste hâl olup sağ olasın nitekim cânıŋ dahi hücestedir 
3JN.1.3*çün ziyâdesiyle sevindim kaçanki karındaşlar gelip seniŋ hakk üzere idiḡiŋe şehadet eylediler nice ki hakk üzere süluk ėdersin 
3JN.1.4*oğullarımıŋ hakk ile sâlik idiḡini aŋladığımdan büyük sürurum yokdur 
3JN.1.5*ėy habîb karındaşlara ve ġarîblere ne ki ėderseŋ sadaka ėdersin 
3JN.1.6*ki onlar cemâʿatiŋ huzûrunda seniŋ meveddetiŋe şehâdet getirdiler ve íyỉ ėdesin ki onları Allâh içỉn lâyık olanı gibi iclâb ėdesin 
3JN.1.7*zîrâ ȯnuŋ ism-i şerîfi içỉn bir şey almayıp bütperestlerden çıkdılar 
3JN.1.8*pes böyle kimesneleri kabûl ėtmek gereḡiz tâ ki hakka muʿîn olavız 
3JN.1.9*ben cemâʿate yazdım ammâ aralarında riyâsete dalıp olan Dioterefe bizi kabûl ėtmez 
3JN.1.10*ȯnuŋ içỉn eḡer gelirsem ȯnuŋ ėtdiḡi işleri göstereyim ki hakkımızda kem sözler yaŋşar ve bunuŋla kâʾil olmayıp yalıŋız kendỉsi karındaşları kabûl ėtmez belki kabûl ėtmeḡe de isteyenlere mâniʿ olur ve onları kilîseden taşra kovar 
3JN.1.11*ėy sevgỉlim şerre uyma illâ hayra uy • íylik ėden Allâhdandır ammâ kemlik ėden Allâhı görmemişdir 
3JN.1.12*Demetriyoya hepisinden ve hakdan bile şehâdet olundu • biz dahi şehâdet ėderiz • siz de bilirsiŋiz ki şehâdetimiz hakdır 
3JN.1.13*benim çok yazacağım var idi ammâ onları saŋa mürekkeb ve kalem ile yazmak istemem 
3JN.1.14*lakin umarım ki seni tîz görem de ağızdan söyleşelim 
3JN.1.15*saŋa selâm olsun • dostlar saŋa selâm ėderler • dostlara birer birer selâm eyle ∞ (Yuhannânıŋ üçüncü risâlesi budur) 
JUD.0.0*Yahûdâ nâm resûlüŋ risâleʾ-i ʿâmiyye 
JUD.1.1*Hazret-i ʿİsâ el-Mesîhiŋ kulu ve Yaʿkûbuŋ karındaşı Yahûdâ medʿuvvlara ve Ebb Allâhdan mukaddeslere hem Hazret-i ʿİsâ el-Mesîhe mahfûzlara 
JUD.1.2*size rahmet ve selâm hem meveddet mezîd olsun 
JUD.1.3*ėy sevgỉliler çün ben size müşterek halâsıŋ husûsâtını yazmağa her cehd ile çalışırım lâzım oldu ki size nasîhat ėtmek içỉn yazam ki şul size bir kerre mukaddeslerden öḡredilmiş îmânıŋ yoluna ictihâd ėdesiz 
JUD.1.4*zîrâ baʿzı âdamlar duhûl ėtdiler ki kadîmden bu kaziyye onlarıŋ başlarına yazılmışdır • ol fâsıklar ki Allâh Teʿâlâmızıŋ ʿinâyetini ġınâca tahvîl ėderler ve Allâhü Vâhidi ve Efendi Rabbimiz Hazret-i ʿİsâ el-Mesîhi inkâr ėderler 
JUD.1.5*pes bunủ hâtırıŋıza getirmek isterim çün bunủ bir kerre bildiŋiz ki Rabb Teʿâlâ kendỉ kavmini Mısır diyârından kurtardıkdan soŋra ol îmâna gelmeyenleri helâk eyledi 
JUD.1.6*ve ol melekleri ki kendỉ âslını gözetmediler illâ kendỉ mekânını bırakdılar ʿazîm yevmi'd-dîne ebedî bendlerde duman altında sakladı 
JUD.1.7*nice ki Sadom ve Ġâmora hem etrâfda olan şehirler ki onlarıŋ tarzı üzere zinâ ėtdikleri ve ġayrı teniŋ ardınca gitdikleri içỉn ebedî âteşiŋ ʿazâbını çekip ʿibret içỉn oldular 
JUD.1.8*böyle iken bunlar dahi ġâfiller teni tencîs ėdip saltanatları hor görürler hem ehl-i mekîneyi zemm ėderler 
JUD.1.9*eḡerçi baş melek Mikâʾîl Şeytân ile cidâl ėdip Mûsânıŋ bedeni içỉn çekişir iken ȯŋa laʿnet ėtmeḡe cerâʾeti yok idi ise illâ ȯŋa Allâh Teʿâlâ seni âzârlasın dėdi 
JUD.1.10*ammâ bunlar her bilmedikleri şeyiŋ hakkında kemlik söylerler ve ol cümle nesnelerde mefsûd olurlar ki onları idrâksiz hayvânlar zâtında bilirler 
JUD.1.11*vây onlara zîrâ Kâʾiniŋ yoluna girdiler ve Bilʿâmıŋ ücretine aldanıp ifrât eylediler hem Korahıŋ muʿârazası ile helâk oldular 
JUD.1.12*bunlar siziŋle bezimde iken meclisleriŋizde meveddetli lekelerdir • kendỉlerini pervâsız besleyip rüzgârlardan oraya buraya salınmış susuz bulutlar • çürük yemişler • iki kerre ölmüş kökleri koparılmış ağaçlar 
JUD.1.13*deryânıŋ coşkun ve kendỉ telvîsâtını köpürden mevicler • dolaşan yıldızlardır ki onlara zulümâtıŋ dumanı saklanmış durur 
JUD.1.14*pes bu makûle kimesnelere Âdemden soŋra yedinci olan Ehnon nübüvvet ėdip dėdi ki işte Rabb Teʿâlâ kendỉ mukaddes ulûfıyla geldi 
JUD.1.15*ki cümleler üzerine dînünet eyleye ve aralarında olan zâlimlere hep ėtdikleri zulmüŋ ʿamellerini hem fâsık günâhkârlara ȯŋuŋ hakkında söyledikleri saʿab sözlerini yüzlerine ura 
JUD.1.16*bunlar kesîsnâklar ġavġâcılar kendỉ şehevâtında süluk ėdenlerdir ve onlarıŋ ağzı hadden bîrûn müstekbir nesneleri söyleyip fâʾide içỉn kişilere temelluk ėderler 
JUD.1.17*ammâ siz ėy sevgỉliler Rabbimiz Hazret-i ʿİsâ el-Mesîhiŋ havâriyyûnuŋ mukaddemâ söyledikleri şeyleri hâtırıŋızda tutuŋ 
JUD.1.18*nice ki size dėrler idi ki âhir zamânda müstehzîler olup kendỉleriŋ fâsık şehevâtında süluk ėdeceklerdir 
JUD.1.19*bunlar ol kimselerdir ki kendỉ kendỉlerini müteferrik ėderler • nefsanîler ve Rûhları yok kimesneler 
JUD.1.20*ammâ siz ėy sevgỉliler kendỉleriŋizi îmân akrasıŋızda irşâd eyleyip Rûhü'l-Kudüs ile namâz kılıŋ 
JUD.1.21*kendỉleriŋizi muhabbet-ullâhda ebedî hayvâta hıfz eyleyip Rabbimiz Hazret-i ʿİsâ el-Mesîhiŋ rahmetine katlanıŋ 
JUD.1.22*ve baʿzılara aralarında fark ėdip terahhum eyleyip 
JUD.1.23*baʿzıları ise korku içỉn kurtarıŋ • onları âteşden çıkarıŋ ve nefisden mütedennis olan esbâbı bile sevmeŋ 
JUD.1.24*pes sizi hatâdan saklamağa hem sizi kendỉ celâliniŋ huzûrunda ibtihâc ile bî-günâh durdurmağa kâdir olan 
JUD.1.25*Hallâsımız Allâhü aʿlem ü'l-ehada hem hâlâ hem ebedi'l-âbâd mecid ve ʿizzet kuvvet ve hükûmet olsun âmîn ∞ (Yahûdâ nâm resûlüŋ risâlesi budur) 
REV.0.0*Kitâb-ı Apoġalibsîs
REV.1.1*Hazret-i ʿİsâ el-Mesîhiŋ cilâyânıdır ki Cenâb-ı Bârî ȯŋa az zamânda vâkiʿ olacak nesneleri kendỉ kullarına bildirmek içỉn tecliyye eylemişler • ol dahi ȯnủ bir meleḡi ile kendỉ kulu Yuhannâya irsâl ve iʿlâm eyledi 
REV.1.2*ol Yuhannâ ki Kelâm-Ullâhı ve ʿİsâ el-Mesîhiŋ şehâdetini hem kendỉniŋ her müşâhid idiḡini işhâd eyledi 
REV.1.3*ne mutlu okuyan bu nübüvvetiŋ kelâmını işidenlere hem içinde yazılmışı gözedenlere zîrâ vakit yakındır 
REV.1.4*Âsiyâda olan yedi kilîselere Yuhannâ bunủ yazdı size ol kimseden ki mevcûddur ve mevcûd idi hem mevcûd kalacakdır ve kürsîsi öŋünde duran yedi ervâhdan da ʿinâyet ve selâm olsun 
REV.1.5*hem ʿİsâ el-Mesîhden ki şâhid-i hakk ve ölüleriŋ bikri hem yer pâdişâhlarınıŋ sultânıdır ol ki bizi sevdi ve bizi kendỉ kanı ile günâhlarımızdan ġasl eyledi 
REV.1.6*ve ol ki bizi Babası Allâha pâdişâhlar ve imâmlar eyledi ȯŋuŋ mecdi ve kuvveti ebedü'l-âbâd olsun âmîn 
REV.1.7*İşte bulutlar ile geliyor ve herkesiŋ gözü şu ȯnủ dele dele öldürenleriŋ gözleri bile göreceklerdir ve cümle yeriŋ ümmetleri ȯnuŋ içỉn yas çekeceklerdir • belî • âmîn 
REV.1.8*ben elif ve ye yaʿnî evvel ve âhiretim dėdi • ol Cenâb-ı ʿİzzet ki mevcûddur ve mevcûd idi ve mevcûd kalacakdır ol derem ʿAlâ Küll Şeyʾin Kâdir Allâh 
REV.1.9*ben Yuhannâ ki karındaşıŋız ve belâda ve mülkde ve ʿİsâ el-Mesîhiŋ tehmellüyinde şerîkiŋizim • Kelâm-Ullâh ve ʿİsâ el-Mesîhiŋ şehâdeti içỉn Patmos adasında iken 
REV.1.10*bir bâzâr gününde Rûh ile meczûb olup ardımdan bir bülend âvâzı boru âvâzını gibi işitdim 
REV.1.11*ki der idi ki elif ve ye yaʿnî evvel ve âhir benim ve gördüḡüŋü kitâba yaz da Âsiyâda olan kilîseye yaʿnî Efeso ve İzmir ve Perġamo ve Tiyatir ve Sârda ve Filadelfiya hem Laodikiyeye gönderesin 
REV.1.12*bu kez ben dahi benim ile söyleyen âvâz nereden gelir bakayım diyẻ döndüm ve döndüḡümde yedi altun şamʿdânı gördüm 
REV.1.13*ve ol yedi altun şamʿdânlarıŋ arasında Benî Âdeme beŋzer uzun kaftân gíyinmiş ve memmeler yanında altun kuşak kuşanmış bir kimseyi gördüm 
REV.1.14*ve ȯnuŋ başı ve ayakları beyâz yüŋ gibi ve kar gibi ak idi • gözleri ise âteş ʿalevi gibi idi 
REV.1.15*ve ayakları furûnda yabân hâss pirince beŋzer idi • âvâzı ise çok sularıŋ gürültűsü gibi idi 
REV.1.16*sağ elinde yedi yıldızları var idi ve ağzından keskin iki yüzlü kılıc çıkar idi ve ȯnuŋ çehresi güneş kendỉ kuvvetinde gibi rûşen idi 
REV.1.17*ve ben ȯnủ gördüḡümde ayaklarında meyyit gibi düşdüm • ol dahi üzerime sağ elini koyup baŋa korkma ol Evvel ve Âhir olan benim dėdi 
REV.1.18*ve ol ki hayyim ve gerçi ölmüş idim ammâ işte ebedü'l-âbâd diriyim âmîn • cehennemiŋ ve ölümüŋ anahtârları bendedir 
REV.1.19*gördüḡüŋü ve hâlâ olduğunu hem şimden soŋra olacağını yaz 
REV.1.20*sağ elimde gördüḡüŋ yedi yıldızlarıŋ ve yedi altun şamʿdânlarıŋ esrârı yaz • ol yedi yıldız yedi kilîseleriŋ melekleridir ve ol gördüḡüŋ yedi şamʿdân kilîselerdir ∞ 
REV.2.1*Efeso kilîsesiniŋ meleḡine yaz ki sağ elinde yedi yıldızı tutan ol yedi altun şamʿdânlar arasında gezen böyle der ki 
REV.2.2*ʿamelleriŋi ve zahmetiŋi ve tahammülüŋü bilirim ve ȯnủ ki şerîrleri götürmeḡe kâdir deḡilsin hem ki resûller deḡil iken resûlleriz diyenleri imtihân ėtdiŋ de onları yalancı bulduŋ 
REV.2.3*ve yük götürdüŋ de tahammül eylediŋ • ismim içỉn zahmet çekdiŋ ve yorulmadıŋ 
REV.2.4*ammâ üzeriŋe bu şeyʾim var ki evvelki meveddeti bırakdıŋ 
REV.2.5*pes nereden düşdüḡüŋü hâtırıŋa getir de tevbe eyle ve evvelki ʿamelleri kıl yohsa saŋa tîz geleyim de seniŋ şamʿdânıŋı kendỉ yerinden kaldırayım eḡer tevbe ėtmezsen 
REV.2.6*ammâ bu nesneŋ var ki Nikolâîleriŋ ben de sevmediḡim ʿamellerini sevmezsin 
REV.2.7*Rûhuŋ kilîselere dėdiḡini kulağı olan kişi diŋlesin • ġâlib olana Allâh Teʿâlânıŋ cennetininiŋ ortasında olan şecer ü'l-hayvâtıŋ meyvesinden yedireyim 
REV.2.8*ve İzmir kilîsesiniŋ meleḡine yaz ki ol evvel ve âhir ve ol ölmüş ve dirilmiş böyle der ki 
REV.2.9*ʿamelleriŋi ve musîbetiŋi hem fakîrliḡiŋi bilirim yine de zengînsin ve Yahûdîler deḡil iken belki Şeytânıŋ derneḡi iken Yahûdîleriz diyenleriŋ tecdîfini de bililirim 
REV.2.10*çekeceḡiŋ nesnelerden hîç korkma • işte vâkiʿ olur ki sizden bir kaçını imtihânıŋız içỉn Şeytân zindâna bırakacakdır ve on gün meşakkat çekesiz • ölünceye dek müʾmin ol da saŋa hayvâtıŋ tâcını vėreyim 
REV.2.11*Rûhuŋ kilîselere dėdiḡini kulağı olan kişi diŋlesin • ġâlib kimesne ikinci ölümden iʿzâb olamaz 
REV.2.12*ve Berġamo kilîsesiniŋ meleḡine yaz ki keskin iki yüzlü kılıcı var kimesne böyle der 
REV.2.13*ʿamelleriŋi ve nerede yaʿnî Şeytânıŋ tahtı olduğu yerde sâkin olduğuŋu bilirim yine de ismime yapışırsın ve yanıŋızda ol müʾmin şâhidim Antipas öldürüldüḡu günlerde Şeytân olduğu yerde îmânımı cahd ėtmediŋiz 
REV.2.14*ammâ üzeriŋe biraz şeyʾim var ki seniŋ orada Bilʿâmıŋ taʿlîmini tutan kimesneleriŋ var • ol ki benî İsrâʾîl öŋüne pâbend komağa Bâlâka öḡretdi tâ kim pûtlara zebh olunan kurbânlardan yeyeler ve zinâ ėdeler 
REV.2.15*ve Nikolâîleriŋ ben sevmediḡim taʿlîmlerini tutar kimseleriŋ de var 
REV.2.16*tevbe eyle yohsa saŋa tîz gelirim ve üzerlerine ağzımıŋ kılıcı ile cenk ėdeyim 
REV.2.17*Rûhuŋ kilîselere dėdiḡini kulağı olan kişi diŋlesin • ġâlib olana mahfî manndan yedireyim ve ȯŋa bir ak taşcağaz vėreyim de ol taşcağazda bir yeŋi ad yazılmış ola ki ȯnủ alandan ġayrı kimse bilmeye 
REV.2.18*ve Tiyatir kilîsesiniŋ meleḡine yaz ki gözleri âteş ʿalevi gibi ve ayakları hâss pirinc gibi olan İbn-Ullâh böyle der 
REV.2.19*ʿamelleriŋi ve meveddetiŋi ve hizmetiŋi ve îmânıŋı ve tahammülüŋü hem soŋraki ʿamelleriŋiŋ evvelkilerden artᵼk idiḡini bilirim 
REV.2.20*nihâyet üzeriŋe biraz neslelerim var ki nebiyyeyim diyen Yezabel karıyı zinâ ėtmeḡe ve pûtlara zebh olunan kurbânlardan yemeḡi öḡretmeḡe ve kullarımı ıdlâl ėtmeḡe korsun 
REV.2.21*ve ȯŋa mühlet vėrdim ki zinâsından tevbe eyleye ammâ ėtmedi 
REV.2.22*işte ben ȯnủ döşeḡe ve ȯnuŋla zinâ ėdenleri ʿazîm belâya düşüreyim eḡer ʿamellerinden tevbe ėtmezler ise 
REV.2.23*ve oğullarını öldüreyim de cemîʿ kilîseler bileler ki fâhis ʿan el-külye ve'l-kulûb benim ve her biriŋize ʿamelleriŋize göre edâ ėdeceḡim 
REV.2.24*ammâ siz ki Tiyatirde olup bu taʿlîmi tutmazsıŋız ve onlarıŋ dėdiḡi gibi Şeytânıŋ derinliḡini bilmediŋiz ben de size ġayrı yük yükletmeyem 
REV.2.25*nihâyet neŋiz varsa oncaŋızı ben gelinceye dek saklayıŋ 
REV.2.26*ve ġâlib olana ve ʿamellerimi âhire dek saklayana ümmetler üzerine saltanat vėreyim 
REV.2.27*ol dahi onları demir kazîb ile zabt eyleye de toprak kabları gibi pâreleneler nice ki ben dahi Babamdan aldım ise 
REV.2.28*hem ȯŋa sabâh yıldızını vėreyim 
REV.2.29*Rûh kilîselere dėdiḡini kulağı olan kimesne diŋlesin ∞ 
REV.3.1*Ve Sardîler kilîsesiniŋ meleḡine yaz ki Cenâb-ı Hakkıŋ yedi ervâhınıŋ ve ol yedi yıldızıŋ sâhibi böyle der ki ʿamelleriŋi bilirim de saŋa diridir dėrler ammâ ölmüşsün 
REV.3.2*uyanık ol ve kalan ölçeḡi mukîm eyle zîrâ Cenâb-ı Bârîniŋ huzûrunda ʿamelleriŋi tamâm bulmadım 
REV.3.3*pes aldığıŋı ve işitdiŋi hâtırıŋda tutup gözet hem tevbe eyle ve eḡer uyanık olmazsan üzeriŋe uğru gibi geleyim de üstüŋe kanġı sâʿatde geleceḡimi bilmeyesin 
REV.3.4*nihâyet esvâbı murdâr ėtmemiş baʿzı Sardî âdamlarıŋ var ki benim ile ak gíyinmiş gezeceklerdir zîrâ onlara müstahakkdır 
REV.3.5*ġâlib olan ak libâsları gíye ve adını hayvât kitâbından silmeyem belki Babamıŋ ve melâʾikesiniŋ huzûrunda adını taʿrîf ėdeyim 
REV.3.6*Rûhuŋ kilîselere dėdiḡini kulağı olan kişi diŋlesin 
REV.3.7*ve Filadelfiya kilîsesiniŋ meleḡine yaz ki el-Kuddûs el-Hakk • beyt-i Dâvûd anahtârlarınıŋ sâhibi • ol ki açar da kimse kapayamaz ve ol ki kapar da kimse açamaz böyle der ki 
REV.3.8*ʿamelleriŋi bilirim işte ben seniŋ öŋüŋde kapᵼyı açık kodum ki ȯnủ kimse kapamaya zîrâ biraz kuvvetiŋ var ve sözümü gözetdiŋ ve ismimi inkâr ėtmediŋ 
REV.3.9*işte ben Şeytân derneḡinden olanları ki Yahûdî deḡil iken yalan söyleyip Yahûdîyiz dėrler saŋa gėrỉ getirdeyim de ayaklarıŋ öŋünde eḡilirler hem ben seni sevdiḡimi bileler 
REV.3.10*çün tahammülümüŋ sözlerini gözetdiŋ ben dahi seni bütün dünyâ üzerine gelip yeriŋ ahâlîsini imtihân ėdecek belânıŋ sâʿatinden saklayayım 
REV.3.11*işte ben tîz gelirim • neŋ var ise tut tâ kim tâcıŋı kimse almaya 
REV.3.12*ġâlib olanı Cenâb-ı Hakkımıŋ heykelinde ʿamûd gibi ėdeyim de artᵼk taşraya çıkmaya ve üzerinde Cenâb-ı ʿİzzetimiŋ adını hem Cenâb-ı ʿİzzet şehriniŋ yaʿnî Cenâb-ı ʿİzzet yanından gökden inen Yeŋi Yerûşâlîmiŋ adını ve benim ism-i cedîdimi yazayım 
REV.3.13*Rûhuŋ kilîselere dėdiḡini kulağı olan kişi diŋlesin 
REV.3.14*ve Laodikiyye kilîsesiniŋ meleḡine yaz ki Âmîn kimesne ol Hakk ve Emîn Şâhid Allâh mahlûkunuŋ evveli böyle der ki 
REV.3.15*ʿamelleriŋi bilirim ki ne sovuk ne ıssıcaksın • kēşki ya sovuk ya ıssıcak olaydıŋ 
REV.3.16*ve çünki ılıcaksın ve ne sovuk ne ıssıcaksın ben seni ağzımdan istifrâğ ėdeyim 
REV.3.17*zîrâ zengînim ve zengîn oldum bir şeyʾe ihtiyâcım yokdur dersin ve bilmezsin ki derdimend ve miskîn ve fakîr ve aʿmâ ve ʿuryânsın 
REV.3.18*ben saŋa nasîhat ėderim ki benden âteşde kâl olmuş altᵼn satᵼn alasın da zengîn olasın hem ak esvâbı ki gíyesin de ʿuryân yerleriŋ çıplaklığı görünmeye 
REV.3.19*ben her kimi seversem taʿzîre teʾdîb ėderim pes ġayretli ol ve tevbe eyle 
REV.3.20*işte kapᵼda durup kakarım • bir kimse âvâzımı işidip kapᵼyı açarsa ȯŋa gireyim ve ben ȯnuŋla ol dahi benim ile âhşâm yeyeceḡini yeyelim 
REV.3.21*ġâlib olana ihsân ėdeyim ki benim ile kürsîmde otura nice ki ben dahi ġâlib olup {Babamıŋ} kürsîsinde oturdum 
REV.3.22*Rûhuŋ kilîselere dėdiḡini kulağı olan kişi diŋlesin ∞ 
REV.4.1*Bundan soŋra gördüm ki ve işte gökde bir açık kapᵼ ve ol boru âvâzı gibi olan evvelki âvâz ki benim ile söyleşdiḡini işitdim idim der idi ki çık şuraya da saŋa bundan soŋra olacağını göstereyim 
REV.4.2*ve fi'l-hâl rûh ile meczûb oldum da işte gökden bir kürsî kurulmuş idi hem kürsîde bir kimesne oturur idi 
REV.4.3*ve oturan kimesneniŋ çehresi yeşim ve yemēnî taşına beŋzer idi hem kürsîniŋ çevresinde gösterişde zümrüde beŋzer bir yılġım salġım var idi 
REV.4.4*ve kürsîniŋ çevresinde yiḡirmi dört kürsî var idi ve ol yiḡirmi dört kürsîler üzerinde yiḡirmi dört ak libâslar gíymiş pîrleri gördüm ki başlarında altun tâclar var idi 
REV.4.5*ol kürsîden şimşekler ve gürülmeler ve sedâlar çıkar idi hem kürsîniŋ öŋünde yedi kandîl yanar idi ki onlar Cenâb-ı ʿİzzetiŋ yedi ervâhıdır 
REV.4.6*ve kürsîniŋ öŋünde sanki billûra beŋzer sırçadan bir deryâ var idi hem ortada kürsî yanında ve kürsînıŋ çevresinde öŋü ve ardı gözler ile dolu dört hayvân durur idi 
REV.4.7*evvelki hayvân arslana beŋzer idi ve ikinci hayvân buzağa beŋzer idi ve üçüncü hayvânıŋ yüzü âdam yüzü gibi idi ve dördüncü hayvân bir uçar kartala müşâbih idi 
REV.4.8*ve dört hayvânlarıŋ her birisiniŋ çevresinde altışar kanadı var idi ve içi gözler ile dolu idi • bunlar durmayıp gėce ve gündüz Allâh Teʿâlâ el-Kuddûs el-Kuddûs el-Kuddûs ve ʿAlâ Küll Şeyʾin Kâdir mevcûd idi mevcûddur ve mevcûd kalacakdır dėrler idi 
REV.4.9*ve hayvânlar ol kürsîde oturan ebedü'l-âbâd Hayy olana temcîd taʿzîz ve şükr ėtdiḡi zamân 
REV.4.10*yiḡirimi dört pîrler kürsîde oturanıŋ öŋünde hurûr ėdip ol ebedü'l-âbâd Hayy olana secde ėderler idi ve tâcları kürsîniŋ öŋünde atıp dėrler idi ki 
REV.4.11*yâ Rabb celâl ve ikrâm ve kudret saŋa lâyıkdır zîrâ her şeyʾi sen yaratdıŋ ve seniŋ irâdetiŋle dururlar hem halk olunmuşlardır ∞ 
REV.5.1*Baʿdehu kürsîde oturanıŋ sağ elinde içerỉden ve taşradan yazılı ve yedi mühür ile memhûr bir kitâb gördüm 
REV.5.2*ve bir kuvvetli melek gördüm ki bülend âvâz ile kitâbı açmağa ve mühürleri bozmağa kim lâyıkdır diyẻ nidâ ėder idi 
REV.5.3*ve hîç kimse ne gökde ne yer üzerinde ne yer altında kitâbı açmağa ve ȯŋa bakmağa kâdir olmadı 
REV.5.4*bu kez ben kitâbı açmağa ve okumağa hem ȯŋa bakmağa lâyık kimse bulunmadığı içỉn pek ağladım 
REV.5.5*ve pîrlerden birisi baŋa ağlama dėdi • işte Dâvûd âslı Yahûdâ sıbtından bir arslan kitâbı açmağa ve yedi mühürleri bozmağa kâdirdir 
REV.5.6*ȯndan bakdım ve işte kürsîniŋ ve dört hayvânlarıŋ hem pîrleriŋ ortasında bir kuzucak gördüm ki öldürülmüş gibi durur idi ve yedi boynuzları var idi hem yedi gözler ki onlar Cenâb-ı ʿİzzetiŋ cümle yere salınmış yedi ervâhıdır 
REV.5.7*bu gelip ol kürsîde oturanıŋ sağ elinden kitâbı aldı 
REV.5.8*ve kitâbı aldığı zamân dört hayvânlar ve yiḡirmi dört pîrler Kuzucağıŋ öŋünde hurûr ėderler ve her biriniŋ tanbûru ve buhûr ile dolu altun kâseleri var idi ki onlar evliyâlarıŋ duʿâlarıdır 
REV.5.9*ve yeŋi uġniye ırlayıp dėrler idi ki kitâbı almağa ve ȯnuŋ mühürlerini açmağa sen lâyıksın zîrâ sen öldürüldüŋ ve bizi her sıbtdan ve lisândan ve kavimden ve milletden kanıŋ ile Cenâb-ı Bârîye iştirâ eylediŋ 
REV.5.10*hem bizi Taŋrımız Allâh Teʿâlâya pâdişâhlar ve imâmlar eylediŋ de yerde pâdişâhlık sürecekleriz 
REV.5.11*ve bakıp kürsîniŋ ve hayvânlarıŋ hem pîrleriŋ çevresinde çok melâʾikeniŋ âvâzını işitdim ve onlarıŋ ʿadedi ulûf ulûf rebavâtıŋ ʿaşirât ulûfu var idi 
REV.5.12*ki bülend âvâz ile dėrlerdi öldürülmüş kuzucağa ʿizzet ve ġınâ ve hükûmet ve kuvvet ve ikrâm ve celâl ve tebârek lâyıkdır 
REV.5.13*ve dahi gökde ve yer üzerinde hem yer altında ve deŋizde olan her mahlûku ve içlerinde neler var ise işitdim ki dėrler idi Kürsîde Oturana ve Kuzucağa tebârek ve ikrâm ve celâl ve kuvvet bâd ebedü'l-âbâd 
REV.5.14*ve dört hayvânlar âmîn deyince yiḡirimi dört pîrler yüzleri koyun düşdüler ve ebedü'l-âbâd Hayy olana secde eylediler ∞ 
REV.6.1*Soŋra melek yedi mühürlerden birini açdığı zamân gördüm ki ol dört hayvânlardan birini işitdim ki sanki raʿd âvâzı ile gel bak der idi 
REV.6.2*ben de bakdım ve işte kır at ve ȯŋa bineniŋ bir yayı vardı • buŋa bir tâc vėrildi de ġâlib olup ġalb ėtmek içỉn çıkdı 
REV.6.3*ve ikinci mühürü açdığı zamân ikinci hayvânı işitdim ki gel bak der idi 
REV.6.4*bu kez bir ġayr duru at çıkdı da ȯŋa binene yerden selâmı kaldırmağa ısmarlandı tâ kim insân birbirini öldüre ve ȯŋa bir büyük kılıç vėrildi 
REV.6.5*ve üçüncü mühürü bozduğu zamân üçüncü hayvânı işitdim ki gel bak der idi • ben de bakdım ve işte bir siyâh at ve ȯŋa bineniŋ elinde bir mîzân var idi 
REV.6.6*ve ben dört hayvânıŋ ortasında bir âvâz işitdim ki der idi • bir şinîk buğday bir altuna ve üç şinîk arpa bir altuna olsun ve şarâba hem zeytûn yağına ziyân eyleme 
REV.6.7*ve dördüncü mühürü açdığı zamân dördüncü hayvânıŋ âvâzını işitdim ki gel bak der idi 
REV.6.8*ve bakdım da işte hurmâ durusu bir at ki ȯŋa bineniŋ adı mevt idi ve ardınca cehennem gelir idi {ve onlara yeriŋ rubʿi üzerine hüküm vėrildi ki kılıç ve cûʿ ve mevt ile ve yeriŋ yırtıcı cânvarlar ile öldürüleler} 
REV.6.9*ve beşinci mühürü açdığı zamân • Kelâm-Ullâh içỉn ve sakladıkları kuzucağıŋ şehâdeti içỉn öldürülmüş âdamlarıŋ cânlarını mezbah altında gördüm 
REV.6.10*ki büyük âvâz ile çığırıp dediler niçe bu er-Rabb el-Kuddûs el-Emîn hükm ėtmezsin ve yer üstünde olanlardan kanımızıŋ intikâmın almazsın 
REV.6.11*ve onlara ak ridâʾlar vėrildi hem onlara denildi ki dahi biraz zamân râhat eyleyeler tâ bile kulluk ėdenleriniŋ ve karındaşlarınıŋ ʿadedi tamâm oluncaya dek ki onlar öldürülseler gerek 
REV.6.12*ȯndan altıncı mühürü açıldığı zamân gördüm ki ʿazîm zelzele oldu ve güneş kıl harârı gibi siyâh hem bütün ay kan gibi oldu 
REV.6.13*hem gök yıldızları yere düşdüler • ʿazîm rûzigârdan silkinmiş incîr hâm incîrciklerini düşürdüḡü zamân gibi 
REV.6.14*ve gök tomar gibi gerildi de her dağ ve ada kendỉ yerinden deprendi 
REV.6.15*ve büyük pâdişâhları ve ekâbirleri ve aġniyâları ve serdârları ve cebbârları ve hep eḡer kul eḡer hürr mağâralarda ve dağlarıŋ kayalarında saklandılar 
REV.6.16*ve dağlara hem kayalara dėrler idi • düşüŋ üzerimize • ve bizi Kürsîde Oturanıŋ huzûrundan hem Kuzucağıŋ ġazabından saklayıŋ 
REV.6.17*zîrâ ġazabınıŋ büyük günü gelmişdir • kim dayanabilir ∞ 
REV.7.1*Ondan soŋra yeriŋ dört köşelerinde durur dört melekleri yeriŋ dört rûzigârlarını tutarlar iken gördüm tâ kim yer ve deŋiz ve ağaç üzerine âslâ rûzigâr esmeye 
REV.7.2*soŋra güneş doğuşundan cânibinden çıkar bir ġayrı meleḡi gördüm ki Hayy Allâhıŋ mühürü var idi • ve bu ol dört meleklere ki onlara yere ve deryâya ziyân ėtmesi ısmarlandı idi bülend âvâz ile çığırıp 
REV.7.3*dėdi ki yere ve deryâya ve ağaçlara ziyân ėtmeŋ tâ biz Taŋrımızıŋ kullarınıŋ alınlarına nişân koyuncaya dek 
REV.7.4*ve nişânlılarıŋ ʿadedi işidildi • benî İsrâʾîliŋ cümle sıbtlarından yüz kırk dört biŋ nişânlı var idi 
REV.7.5*Yahûdâ sıbtından oniki biŋ nişânlı Reʾuben sıbtından oniki biŋ nişânlı Ġâd sıbtından oniki biŋ nişânlı 
REV.7.6*ve Âser sıbtından oniki biŋ nişânlı Naftâlîm sıbtından oniki biŋ nişânlı Manâsâ sıbtından oniki biŋ nişânlı 
REV.7.7*Simʿun sıbtından oniki biŋ nişânlı Levî sıbtından oniki biŋ nişânlı ʿİsâhar sıbtından oniki biŋ nişânlı 
REV.7.8*Zebûlûn sıbtından oniki biŋ nişânlı Yûsuf sıbtından oniki biŋ nişânlı Benyâmîn sıbtından oniki biŋ nişânlı 
REV.7.9*bundan soŋra gördüm ki işte cemîʿ milletlerden ve sıbtlardan ve kavimlerden ve lisânlardan bir ʿazîm cumʿûr ki onları kimse saymağa kâdir deḡil idi kürsîniŋ öŋünde ve Kuzucağıŋ öŋünde ak ridâʾlar ile gíyinmiş dururlar idi ve ellerinde hurmâ dalları var idi 
REV.7.10*ve bülend âvâz ile çığırıp dėrler idi ki halâs ėtmek kürsîde oturan Cenâb-ı Bârîye hem Kuzucağa mahsûsdur 
REV.7.11*ve kürsîniŋ hem pîrleriŋ ve dört hayvânlarıŋ çevresinde cümle melekler dururlar idi ve kürsî öŋünde yüzü koyun düşüp hem Allâh Teʿâlâya secde eyleyip 
REV.7.12*âmîn dėrler idi tebârek ve mecid ve hikmet ve şükür ve celâl ve havle ve kuvvet Bârî Teʿâlâmızıŋdır ebedü'l-âbâd âmîn 
REV.7.13*ve ol pîrlerden biri baŋa işâret ėdip dedi ki bu beyâz ridâʾlar gíyinmiş kimlerdir ve nereden geldiler 
REV.7.14*ȯŋa dėdim ki efendi sen bilirsin • ol dahi baŋa dedi ki bunlar ol kimselerdir ki ʿazîm mesâʾibden geldiler ve ridâʾlarını Kuzucağıŋ kanında yuyup ak ėtdiler 
REV.7.15*ȯnuŋ içỉn Cenâb-ı ʿİzzetiŋ kürsîsinıŋ öŋünde dururlar ve ȯŋa heykelinde gėce ve gündüz ʿibâdet ėderler ve ol kürsîde oturan üzerlerine sâyebân serecekdir 
REV.7.16*artᵼk aç ve susuz olmayalar • ve artᵼk üzerlerine güneş ve harâret düşmeye 
REV.7.17*zîrâ kürsîniŋ ortasında olan Kuzucak onları güdecekdir ve onları âb-ı hayvâtıŋ buŋarlarına götürecekdir hem Allâh Teʿâlâ onlarıŋ göz yaşlarını silecekdir ∞ 
REV.8.1*Ondan melek yedinci mühürü açdığı zamân gökden yarım sâʿat mikdârı sükut oldu 
REV.8.2*ve Allâh Teʿâlânıŋ öŋünde durur yedi melek gördüm ki onlara yedi borular vėrildi 
REV.8.3*ve bir ġayr melek gelip ve mezbah yanında durup altun buhûrdânı tutardı • buŋa çok buhûrlar vėrdiler cümle evliyâlarıŋ duʿâları ile kürsî öŋünde olan altun mezbahınıŋ üzerinde takrîb eyleye 
REV.8.4*ve buhûruŋ tütünü evliyâlarıŋ duʿâlarıyla meleḡiŋ elinden Allâh Teʿâlânıŋ huzûruna çıkdı 
REV.8.5*ȯndan melek buhûrdânı alıp ȯnủ mezbahıŋ âteşinden doldurdu ve ȯnủ yer üzerine atdı da raʿdlar ve sedâlar ve şimşekler ve zelzeleler peyda oldu 
REV.8.6*ve yedi boruyu tutan yedi melekler çalmağa hâzırlandılar 
REV.8.7*ve evvelki melek çaldı da kan ile karışmış dolu ve âteş gelip yer üzerine atıldılar ve ağaclarıŋ sülüsü yandı hem her yeşil ot ihrâk olundu 
REV.8.8*ȯndan ikinci melek çaldı da deryâya bir ʿazîm yanan dağ bırağıldı da deryânıŋ sülüsü kana döndü 
REV.8.9*hem deryâda olan zî-rûh mahlûkâtıŋ sülüsü öldü hem gemileriŋ sülüsü helâk oldu 
REV.8.10*ȯndan üçüncü melek çaldı da gökden yel mûmu gibi yanan bir büyük yıldız düşdü {ve nehirleriŋ üçte biri ve pıŋarları üzerine düşdü} 
REV.8.11*ve yıldızıŋ adı Afsentîn idi pes sularıŋ sülüsü afsentîne döndü ve ol sulardan acı oldukları içỉn çok âdamlar öldü 
REV.8.12*ȯndan dördüncü melek çaldı da güneşiŋ sülüsü ve ayıŋ sülüsü ve yıldızlarıŋ sülüsü şöyle uruldu ki onlarıŋ sülüsü karaŋlı oldu ve günüŋ sülüsü hem gėceniŋ sülüsü aydınlık ėtmedi 
REV.8.13*ve bakdım da gök ortasında uçan bir melek işitdim ki ʿazîm âvâz ile der idi • vâh vâh vâh yeriŋ ahâlîsine ol kalan çalacak üç melekler borularınıŋ sedâlarından ∞ 
REV.9.1*Ondan beşinci melek çaldı da bir yıldızı gökden yere düşdü gördüm ve ol meleḡe dibsiz kuyunuŋ anahtârı vėrildi 
REV.9.2*ve dibsiz kuyuyu açdı da ol kuyudan büyük yanan furûndan çıkar tütün gibi bir tütün çıkdı ve kuyunuŋ tütününden güneş ve havâ karaŋlandı 
REV.9.3*ve ol tütünden yere çekergeler düşdü de onlara yer ʿakrebleriniŋ kudreti kadar kudret vėrildi 
REV.9.4*ammâ onlara denildi ki yeriŋ otuna ve bir sebzesine ve bir ağacına zarar ėtmeyeler illâ alınlarında Allâh Teʿâlânıŋ nişânı olmayan âdamlara 
REV.9.5*ve onlara vėrildi ki onları öldürmeyeler ancak beş ay siyâset ėdeler ve onlarıŋ siyâseti ʿakreb âdamı sokduğu gibi siyâset idi 
REV.9.6*ve ol günlerde âdamlar ölümü arayalar da bulmayalar hem ölmek isteyeler de ölüm onlardan kaça 
REV.9.7*ve çekirgeleriŋ şekli cenge hâzır atlarıŋ şekli gibi idi ve başlarında sanki altun tâcları var idi • yüzleri ise âdam yüzleri gibi idi 
REV.9.8*ve saçları ʿavrat saçları gibi • dişleri ise arslan dişleri gibi idi 
REV.9.9*ve demir cebeleri gibi cebeleri var idi ve kanadlarınıŋ sedâsı cenge çok atlar yürüden ʿarabanıŋ sedâsı gibi idi 
REV.9.10*ve kuyrukları ʿakreb kuyrukları gibi idi • kuyruklarında nîşler var idi • ve âdamlara beş ay zarar ėtmek hükmü var idi 
REV.9.11*ve üzerlerine pâdişâh-ı dibsizliḡiŋ meleḡi idi ki ȯnuŋ adı ʿİbrânîce Âbadon ve Yûnânîce Apoliyondur yaʿnî el-mühlik idi 
REV.9.12*bir vâh gitdi ve işte bunlardan soŋra iki vâh dahi gelir 
REV.9.13*ȯndan altıncı melek çaldı da Cenâb-ı ʿİzzetiŋ öŋünde olan altun mezbahıŋ dört boynuzlarından bir sedâyı işitdim 
REV.9.14*ki boruyu tutan altıncı meleḡe Fırât ırmağınıŋ yanında bağlı olan dört melekleri çöz dėdi idi 
REV.9.15*melekler dahi çözüldü ki ol sâʿat ve gün ve ay ve yıl içỉn hâzır idiler tâ kim âdamlarıŋ sülüsünü öldüreler 
REV.9.16*ve sipâh ʿaskerleriniŋ ʿadedi yiḡirmi biŋ rebavât idi ve ben onlarıŋ hisâbını işitdim 
REV.9.17*hem dahi rüʾyâda atları ve süvârîleri gördüm ki âteşden mâvî yâkûtdan hem kibrîtden cevşenleri var idi ve atlarıŋ başları arslan başları gibi idi hem ağızlarından âteş ve tütün ve kibrît çıkar idi 
REV.9.18*bu üç darbdan yaʿnî ağızlarından çıkan âteş ve tütün ve kibrîtden âdamlarıŋ sülüsü öldürüldü 
REV.9.19*ve ol atlarıŋ kudreti ağızlarında ve kuyruklarında idi zîrâ kuyrukları yılan gibi idiler ki başları ile zarar ėderler 
REV.9.20*ve kalan âdamlar ki bu darblardan öldürülmediler elleriniŋ ʿamellerinden tevbe ėtmediler ki şeyâtîne ve görmeḡe işitmeḡe ve gezmeḡe kâdir olmayan altun ve gümüş ve bakır ve taş ve ağaç pûtlarına tapmayalar 
REV.9.21*ve katllerinden hem sihirlerinden ve zinâlarından hem serîkalarından da tevbe ėtmediler ∞ 
REV.10.1*Ondan gökden inen bulut ile sarılmış bir kuvvetli meleḡi gördüm ki ȯnuŋ başı üzerinde yılġım salġım var idi ve yüzü âftâb gibi ayakları ise âteş direḡi gibi idi 
REV.10.2*elinde bir açık kitâbcık var idi ve sağ ayağını deryâ ve sol ayağını ise kara üzerine kodu 
REV.10.3*ve arslan-ı zâʾir gibi ʿazîm âvâz ile çığırdı da çığırdıkdan soŋra yedi raʿdlar kendỉ sedâları ile söylediler 
REV.10.4*ve yedi raʿdlar kendỉ sedâlarını ile söylemeḡe tamâm ėtdikden soŋra ben yazmak ister idim ammâ gökden bir âvâz işitdim ki baŋa yedi raʿdlarıŋ söylediḡinı mühürle ammâ onları yazma dėdi 
REV.10.5*ve deryâ hem kara üzerinde durur gördüḡüm melek sağ elini göḡe kaldırdı 
REV.10.6*ve ol Ebed ü'l-Âbâd Hakk ile ve göḡüŋ hem içinde olanıŋ yeriŋ hem içinde olanıŋ deryânıŋ hem içinde olanıŋ Hâlıkı ile yemîn ėtdi artᵼk zamân yokdur 
REV.10.7*ammâ yedinci çalar melek sedâsınıŋ eyyâmında ol sırr-ullâh tamâm ola ki ȯnủ kendỉ peyġamber kullarına bildirmişdir 
REV.10.8*ve gökden işitdiḡim âvâz tekrâr benim ile söyleşip baŋa dėdi ki var deryâ ve kara üzerinde duran meleḡiŋ elinden açık kitâbcığı al 
REV.10.9*pes ben ol meleḡe varıp baŋa kitâbcığı vėr dėdim • ol dahi baŋa al ye dėdi ve karnıŋda acı ammâ ağzıŋda bal gibi tatlı ola 
REV.10.10*ben dahi meleḡiŋ elinden kitâbcığı alıp yedim de ağzımda bal gibi tatlı idi ammâ ȯnủ yediḡimden soŋra karnımda acı oldu 
REV.10.11*ve baŋa dėdi ki tekrâr niçe kavimler ve ümmetler ve lisânlar ve çok pâdişâhlar üzerine peyġamberlik ėtmek gereksin ∞ 
REV.11.1*Ondan baŋa çubuğa beŋzer bir kamış vėrildi ve bir melek yanımda durup baŋa dėdi ki kalk Allâh Teʿâlânıŋ heykelini mezbahı ve içinde secde ėdenleri ölç 
REV.11.2*ammâ heykeliŋ taşrasında olan havlî dursun • ȯnủ ölçme zîrâ o ümmetlere vėrildi de onlar mukaddes şehri kırk iki ay mikdârı depseler gerek 
REV.11.3*ve ben iki şâhidlerime izin vėreyim ki çûl gíyip biŋ iki yüz altmış gün peyġamberlik ėdeler 
REV.11.4*yer taŋrısınıŋ huzûrunda duran iki zeytûn ağacları ve iki şamʿdânlar bunlardır 
REV.11.5*eḡer bir kimse onları incitmek isterse ağızlarından âteş çıka da düşmanlarını yeye ve bir kimse onları rencîde ėtmek isterse bu vechile öldürüleler 
REV.11.6*onlar göḡü kapamağa kâdirlerdir ki peyġamberlikleriniŋ eyyâmında hîç yağmur yağmaya ve suları kana döndermeḡe hem her zamân isterler ise yeri darb ėtmeḡe kâdirlerdir 
REV.11.7*ve şehâdetini tamâm ėtdiklerinden soŋra dibsizlikden çıkan cânvar onlar ile cenk eyleye de onları yeŋe ve öldüre 
REV.11.8*ve onlarıŋ leşeleri ol büyük şehriŋ çârşᵼlarında yatalar ki rûhâniyyaten ȯŋa Sadom ve Mısır dėrler nerede ki Rabbimiz dahi hâçlanılmışdır 
REV.11.9*ve sıbtlardan ve kavimlerden ve lisânlardan ve ümmetlerden çok âdam üç buçuk gün leşelerini göreceklerdir de leşleri mezârlara defn ėtmeḡe komayalar 
REV.11.10*hem yeriŋ ahâlîsi onlardan sevinip şen olalar ve birbirine peşkeşler göndereler zîrâ bu iki peyġamber yeriŋ ahâlîsine ʿazâb ėtmiş olurlar 
REV.11.11*ammâ üç buçuk günden soŋra Allâh Teʿâlâdan gelen hayvât rûhu içlerine gire de ayak üzerine kalkarlar ve onlara bakanlar üzerine ʿazîm havf düşe 
REV.11.12*ve gökden ʿazîm âvâz işitdiler ki onlara çıkıŋ buraya dėdi • onlar dahi bulut da içinde göḡe çıkdılar ve düşmanları onları görmüşler 
REV.11.13*ol sâʿatde ʿazîm zelzele vâkiʿ oldu • şehriŋ ʿöşrü yıkıldı ve ol zelzeleden yedi biŋ âdam öldürüldü mâbâkî şaşdı ve Gök Taŋrısına temcîd eyledi 
REV.11.14*ikinci vâh geçdi ve işte üçüncü vâh da tîz geliyor 
REV.11.15*ȯndan yedinci melek çaldı da gökde ʿazîm âvâzlar olup dediler ki dünyânıŋ mülkü Rabbimiziŋ ve ȯnuŋ Mesîhiniŋ olundular ki ebedü'l-âbâd pâdişâhlık sürecekdir 
REV.11.16*ve kürsîlerinde Allâh Teʿâlânıŋ huzûrunda oturan yiḡirmi dört pîrler yüzleri koyun düşüp ve Allâh Teʿâlâya secde eyleyip 
REV.11.17*dėdiler ki ėy Efendi ʿAlâ Küll Şeyʾin Kâdir Allâh ki mevcûdsun ve mevcûd idiŋ hem mevcûd kalırsın saŋa şükr ėderiz ki kendỉ ʿazîm saltanatıŋı zabt ėdip pâdişâhlık ėdersin 
REV.11.18*ve ümmetler darıldılar ammâ ġazabıŋ ve ölüleriŋ vakti geldi ki onlara dînünet oluna ve enbiyâ ve evliyâ ve ismiŋden korkanlar küçük ve büyük kullarıŋa ecir vėresin hem yeri ifsâd ėdenleri helâk ėdesin 
REV.11.19*{ȯndan heykel-ullâh gökde açıldı ve ȯnuŋ heykelinde ʿahdiniŋ tâbûtu göründü de şimşekler ve sedâlar ve raʿdlar ve zelzeleler ve ʿazîm dolular oldu} ∞ 
REV.12.1*Ondan gökde bir ʿazîm âyet oldu yaʿnî güneş ile sarılmış bir ʿavrat ki ȯnuŋ ayakları altında kamer ve başı üzerinde on iki yıldızdan birden bir tâcı var idi 
REV.12.2*ve gebe iken doğurmak gibi çığırıp ve doğurmağıŋ borusunu çekerdi 
REV.12.3*hem dahi gökden bir ġayrı âyet zâhir oldu yaʿnî işte bir kızıl ejdehâ ki yedi başları ve on boynuzları var idi ve başlarında yedi ekâlîl var idi 
REV.12.4*ve ȯnuŋ kuyruğu gök yıldızlarınıŋ sülüsünü sürükledi de onları yere atdı • ejdehâ ise ol doğurcak ʿavratıŋ öŋünde durdu ki doğurdukdan soŋra oğlanı yuda 
REV.12.5*ve o bir erkek doğurdu ki cemîʿ ümmetleri demir kazîb ile zabt ėdecekdir • ol oğlu Cenâb-ı ʿİzzetiŋ yanına ȯnuŋ ihtitâf olundu 
REV.12.6*ve ʿavrat beriyyeye kaçdı nerede ki Cenâb-ı ʿİzzetden ȯŋa hâzırlanmış mekân var idi ki orada biŋ iki yüz altmış gün beslene 
REV.12.7*ve gökde cenk oldu • Mikâʾîl ve ȯnuŋ melekleri ejdehâ ile döḡüşdüler • ejdehâ dahi hem ȯnuŋ melekleri döḡüşdüler 
REV.12.8*ammâ ġâlib olmadılar ve onlarıŋ yeri artᵼk gökde bulunmadı 
REV.12.9*ve ol büyük ejdehâ ve eski yılan ki ȯŋa İblîs ve Şeytân dėrler ki cümle ʿâlemi ıdlâl ėder yere bırağıldı hem ȯnuŋ melekleri de bile bırağıldılar 
REV.12.10*ve gökde ʿazîm âvâz işitdim ki der idi hâlen halâs kuvvet ve mülk Cenâb-ı Bârîmiziŋ ve saltanat kendỉ Mesîhiniŋ olubdur çün karındaşlarımızıŋ kovlayıcısı ki onları Bârî Teʿâlânıŋ öŋünde gėce ve gündüz kovlar idi işte atılmış oldu 
REV.12.11*ammâ onlar ȯnủ Kuzucak kanı ile ve şehâdetleriniŋ sözü ile yeŋdiler ve kendỉleriniŋ hayvâtını ölünceye dek sevmediler 
REV.12.12*pes ėy gökler ve ȯnuŋ ahâlîsi seviniŋ • vâh size yer ve deryâ zîrâ İblîs size indi ki pek ġazabnâkdır çün zamânıŋ az idiḡini bilir 
REV.12.13*ve ejdehâ kendỉniŋ yere atıldığını görüp erkeḡi doğuran ʿavratıŋ ardınca yürüdü 
REV.12.14*ammâ ʿavrata büyük kartalıŋ iki kanadı vėrildi ki ejdehânıŋ öŋünden beriyyeye kendỉ yerine uçup gide tâ kim orada bir zamân ve zamânlar ve yarı zamâna dek beslene 
REV.12.15*ve ejdehâ kendỉ ağzından ʿavratıŋ ardınca suyu ırmak gibi atdı ki ȯnủ ırmağı hatf ėtdire 
REV.12.16*ammâ yer ʿavrata imdâd ėtdi de yer kendỉ ağzını açdı ve ejdehânıŋ ağzından atdığı ırmağını yutdu 
REV.12.17*ejdehâ dahi ʿavrata darıldı da ȯnuŋ bâkî nesli ile ki Allâh Teʿâlânıŋ emirlerini ve ʿİsâ el-Mesîhiŋ şehâdetini gözedir cenkleşmeḡe gitdi 
REV.12.18*ben ise deŋiz kumsalında durdum ∞ 
REV.13.1*Ondan deryâdan çıkar bir cânvar gördüm ki yedi başı ve on boynuzları ve boynuzlarında yedi ekâlîl hem başlarında küfür adı yazılı var idi 
REV.13.2*ve gördüḡüm cânvar bebre beŋzer idi • ayakları dahi ayu ayakları hem ağzı arslan ağzı gibi idi ve ejdehâ ȯŋa kendỉ saltanatını ve tahtını hem ʿazîm kudretini vėrdi 
REV.13.3*ȯndan ȯnuŋ başlarından birini bayağı olasıya yarılmış gördüm ammâ ol ölümlü yarası oŋuldup da cümle yer cânvarıŋ ardınca taʿaccüb hayrân kaldı 
REV.13.4*ve cânvara saltanat vėren ejdehâya tapdılar hem cânvara tapınıp cânvar gibi kim var • ȯnuŋla döḡüşmeḡe kim kâdir olur dėdiler 
REV.13.5*ve ȯŋa küfürler ve büyük söyler ağız vėrildi hem ȯŋa kırk iki ay atıp tutmağa kudret vėrildi 
REV.13.6*pes Cenâb-ı ʿİzzete karşᵼ küfür söylemeḡe ağzını açdı ki ȯnuŋ ismini ve haymesini hem gökde olanları sebb eyleye 
REV.13.7*ve ȯŋa evliyâlar ile cenk ėtmeḡe hem onları yeŋmeḡe kuvvet vėrildi hem dahi ȯŋa dahi her sıbt ve lisân ve millet üzerine saltanat iʿtâ olundu 
REV.13.8*ve yerde cümle ahâlîsi ki onlarıŋ adları dünyâ temel kurulaldan berỉ öldürülmüş Kuzucağıŋ hayvât kitâbında yazılmışdır ȯŋa tapacakdır 
REV.13.9*kimiŋ kulağı varsa diŋlesin 
REV.13.10*bir kimse esîrliḡe çekerse esîrliḡe gide bir kimse kılıcla öldürürse kılıcla öldürülmesi lâzım gelir tahammülü ve evliyâlarıŋ îmânı bundadır 
REV.13.11*ȯndan bir ġayrı cânvar gördüm ki yerden çıkar idi ve Kuzucağıŋ boynuzlarına beŋzer iki boynuzları var idi ammâ ejdehâ gibi söylerdi 
REV.13.12*ve ȯnuŋ huzûrunda evvelki cânvarıŋ cümle saltanatını sürürdü de yeri hem ȯnuŋ ahâlîsini ol ölümlü yarası oŋulmuş evvelki cânvara tapdırdı 
REV.13.13*ve ʿazîm ʿâyetler gösterdi şöyle ki âdamlarıŋ huzûrunda gökden bile âteş ėtdirir idi 
REV.13.14*ve yeriŋ ahâlîsini ıdlâl ėderdi ol ʿâyetler içỉn ki ȯŋa onları cânvarıŋ huzûrunda ėtmeḡe kudret vėrilip yeriŋ ahâlîsine der idi ki ol kılıc ile yaralanmış ammâ dirilmiş cânvara bir sûret yapalar 
REV.13.15*ve ȯŋa kudret vėrildi ki cânvarıŋ sûretine cân vėrmeḡe kâdir ola şöyle ki cânvarıŋ sûreti de söyleye hem cânvarıŋ sûretine tapmayanlarıŋ hepisini öldürtmeḡe de ȯŋa izin vėrildi 
REV.13.16*ve dahi çümle küçük ve büyük ve zengîn ve fakîr kul ve hürrleriŋ hepisine sağ ellerinde ve alınlarında vesim kodurur idi 
REV.13.17*ve ėderdi ki vesmi ya cânvarıŋ adı ya kendỉniŋ adı olmayan kimse satᵼn almağa ve satmağa kâdir olmaya 
REV.13.18*hikmet bundadır • ʿaklı olan cânvarıŋ ʿadedini hisâb eylesin zîrâ âdam ʿadıdır ve ȯnuŋ ʿadedi altı yüz altmış altıdır ∞ 
REV.14.1*Ondan gördüm ve işte Siyon dağınıŋ üzerinde Kuzucak durur idi ve ȯnuŋ ile yüz kırk dört biŋ âdam var idi ki hepisi kendỉ adını hem Babasınıŋ adını alınlarında yazılı tutarlar idi 
REV.14.2*ve gökden bir âvâz işitdim ki çok sularıŋ çağlayışı ve ʿazîm raʿdıŋ gürüldűsü gibi idi hem tanbûr çalar tanbûriyyeleriŋ âvâzını da işitdim 
REV.14.3*ve kürsîniŋ hem dört hayvânlarıŋ ve pîrleriŋ öŋünde bir yeŋi uġniyeyi ırlarlar idi ve uġniyeyi yerden iştirâʾ olunan yüz kırk dört biŋ âdamlardan ġayrı kimse öḡrenmeḡe kâdir olmadı 
REV.14.4*bunlar ol kimselerdir ki ʿavratlar ile müteneccis olmadılar zîrâ onlar bekârlardır • Kuzucağıŋ her nereye giderse ardınca uyan bunlardır • bunlar derem Hazret-Ullâha ve Kuzucağa turvandalık içỉn âdamlar arasından iştirâʾ olundular 
REV.14.5*ve ağızlarında yalan bulunmadı çün Cenâb-ı Bârîniŋ kürsîsinıŋ öŋünde bî-günâh idiler 
REV.14.6*ȯndan bir ġayrı meleḡi göḡüŋ ortasında uça gördüm ki yeriŋ ahâlîsine ve her millete sıbta ve lisâna ve kavme tebşîr ėtmek içỉn ebedî İncîli var idi 
REV.14.7*ve bülend âvâz ile der idi ki Allâhdan korkuŋ ve ȯnủ temcîd eyleyiŋ zîrâ kazânıŋ sâʿati gelmişdir ve yeri göḡü deŋizi hem sularıŋ buŋarlarını yaradana secde eyleyiŋ 
REV.14.8*ȯndan bir ġayrı melek ardınca gelip der idi ki düşdü Bâbel ol ʿazîm şehir düşdü zîrâ kendỉ zinâsınıŋ ġazab şarâbından milletlere içirdi 
REV.14.9*onlarıŋ ardınca bir üçüncü melek gelip bülend âvâz ile der idi ki bir kimse cânvara ve ȯnuŋ sûretine taparsa ve alını üzerine hem eli üzerine vesmini alırsa 
REV.14.10*ol dahi ġazab-ullâhıŋ şarâbından ġazabınıŋ kâsesine aktarılmış hamr-ı sâfiden içe hem mukaddes melekleriŋ ve Kuzucağıŋ huzûrunda âteş ve kibrît ile ʿazâb oluna 
REV.14.11*ve onlarıŋ ʿazâbınıŋ tütünü ebedü'l-âbâd çıka • cânvara ve sûretine tapanlarıŋ ve adınıŋ vesmini alanlarıŋ ve gėce ve gündüz râhatı yok ola 
REV.14.12*evliyâlarıŋ tahammülü bundadır • Allâh Teʿâlânıŋ emrini ve Hazret-i ʿİsânıŋ dînini gözedenler bundadır 
REV.14.13*ȯndan gökden bir âvâz işitdim ki baŋa yaz der idi • ne mutlu ol ölülere ki Rabb içỉn pėşince ölürler • Rûh der ki belî tâ kim kendỉ zahmetlerinden istirâhat ėdeler ve ʿamelleri onlarıŋ ardınca uyalar 
REV.14.14*ve gördüm ki işte bir ak bulut ve buluduŋ üzerinde Âdem Oğluna beŋzer bir kimse oturur idi ki başında bir altun tâcı ve elinde bir keskin dırpânı var idi 
REV.14.15*ve bir ġayrı melek heykelden taşra çıkıp ol bulut üzerine oturan kimseye bülend âvâz ile çığırdı • dırpânıŋı sal da biç zîrâ biçmek vakti geldi çün yeriŋ tahılı kurumsudur 
REV.14.16*bulut üzerinde oturan dahi kendỉ dırpânını yere saldı da yer biçilmiş oldu 
REV.14.17*ve bir ġayrı melek gökdeki heykelden çıkdı ki ȯnuŋ da keskin tahrâsı var idi 
REV.14.18*ve bir ġayrı melek mezbahdan çıkdı ki âteş üzerine kudreti var idi ve ol keskin tahrâsı olana bülend âvâz ile çığırıp dedi ki seniŋ keskin tahrâŋı sal da yer bâğınıŋ salkımlarını katf eyle zîrâ ȯnuŋ üzümü olmuşdur 
REV.14.19*melek dahi tahrâsını saldı da yeriŋ bâğını katf eyledi ve üzümleri ġazab-ullâhıŋ büyük kâdosuna bırakdı 
REV.14.20*ol kâdos şehriŋ taşrasında basıldı da kâdosdan kan çıkdı ki biŋ altı yüz ok atımı kadar yere tâ atlarıŋ gemlerine dek gelirdi ∞ 
REV.15.1*Ondan gökde bir ġayrı ʿazîm ve ʿacîb ʿalâmet gördüm yaʿnî yedi meleḡi ki yedi soŋraki darbları var idi zîrâ ġazab-ullâh onlarda tamâm oldu 
REV.15.2*pes ben güyâ âteş ile karışık sırçadan deŋizi gördüm ve ol kimseler ki cânvara ve sûretine ve vesmine ve isminiŋ ʿadedine ġâlib çıkıp sırça ve renkli deŋiz üzerinde dururlar idi ve ellerinde Cenâb-ı Hakkıŋ tanbûrları var idi 
REV.15.3*ve Taŋrı kulu Mûsânıŋ uġniyesini hem Kuzucağıŋ uġniyesini ırlayıp dėrler idi ki Yâ Rabb ʿAlâ Küll Şeyʾin Kâdir Allâh seniŋ efʿâliŋ ʿazîm ve ʿacîbdir ėy milletleriŋ pâdişâhı tarîkleriŋ hakk ve sâdıkdır 
REV.15.4*yâ Rabb senden kim korkmaya ve ismiŋi temcîd ėtmeye çün yalıŋız el-Kuddûs sensin ve cümle ümmetler gelip huzûruŋda secde ėdeceklerdir zîrâ hükûmetiŋ zâhir oldu 
REV.15.5*ve bundan soŋra gördüm ki işte şehâdet haymesiniŋ heykeli gökde açıldı 
REV.15.6*ve ol yedi darblar sâhibleri pâk ve yalabık bez ile gíyinmiş ve göḡüsleri yanında altun kuşaklar ile kumâşlanmış yedi melekler heykelden çıkdılar 
REV.15.7*ve dört hayvânlardan birisi ol yedi meleklere ebedü'l-âbâd Hayy Allâhıŋ ġazabından dolu yedi altun kâselerini vėrdi 
REV.15.8*ve heykel Allâh Teʿâlânıŋ ʿizzeti ve kudretinden gelen tütününden doldu ki tâ melekleriŋ yedi darbları tamâm oluncaya dek heykele girmeḡe kimse kâdir olmadı ∞ 
REV.16.1*Ve heykelden bir ʿazîm âvâz işitdim ki yedi meleklere varıŋ • ġazab-ullâhıŋ piyâlelerini yere döküŋ der idi 
REV.16.2*ve evvelki varıp kendỉ piyâlesini yere dökdü de cânvarıŋ vesmi olan ve ȯnuŋ sûretine tapan âdamlara bed ve acıdan çıbanlar geldi 
REV.16.3*ȯndan ikinci melek kendỉ piyâlesini deŋize dökdü • ol dahi leşiŋ kanına döndü de deŋizde dirilen her hayvân geberdi 
REV.16.4*bu kez üçüncü melek kendỉ piyâlesini ırmaklara ve sularıŋ buŋarlarına dökdü de kana döndüler 
REV.16.5*ve sularıŋ meleḡini işitdim ki der idi Ey hâlâ mevcûd ve evvelden mevcûd olan hem soŋra da mevcûd kalacak Rabb ʿâdilsin ki hükümler eylediŋ 
REV.16.6*çün onlar evliyâ ve enbiyâlarıŋ kanını dökdüler sen dahi onlara kan içirdiŋ zîrâ müstahakklardır 
REV.16.7*ve mezbah cânibinden bir ġayrıyı işitdim ki der idi ki belî ėy ʿAlâ Küll Şeyʾin Kâdir Efendi Allâh seniŋ hükümâtıŋ hakk ve ʿâdil üzeredir 
REV.16.8*soŋra dördüncü melek kendỉ piyâlesini güneş üzerine dökdü de ȯŋa âdamları âteşe yakması ısmarladı 
REV.16.9*âdamlar dahi ʿazîm ihrâk ile yenildiler ve bu darblar üzerine kâdir olan ism-illâhı sebb eylediler ve ȯŋa mecd ėtmek içỉn rücuʿ ėtmediler 
REV.16.10*ȯndan beşinci melek kendỉ piyâlesini cânvarıŋ tahtına dökdü de ȯnuŋ mülkü karaŋlı oldu ve âdamlar derdden dilini ısırlar idi 
REV.16.11*ve zahmetlerden hem çıbanlardan Göḡüŋ Taŋrısını sebb ėderler idi ve ʿamellerinden rücuʿ ėtmediler 
REV.16.12*ȯndan altıncı melek kendỉ piyâlesini ʿazîm Fırât ırmağı üzerine dökdü de ȯnuŋ suları kurudu ki tulûʿ-i şemsden gelen pâdişahlara yol hâzır ola 
REV.16.13*ve ejdehânıŋ hem cânvarıŋ ve yalancı peyġamberiŋ ağızlarından kurbağalar gibi üç rûh-ı nâpâkları çıkar gördüm 
REV.16.14*zîrâ Şeytânıŋ ervâhıdır ki âyât gösterirler ve çıkıp cümle ʿâlemiŋ pâdişâhlarına onları ʿAlâ Küll Şeyʾin Kâdir Allâhıŋ ʿazîm gününe cenge cemʿ ėtmek içỉn giderler 
REV.16.15*işte ben uğru gibi gelirim • ne mutlu uyanık olana ve kendỉ esvâbını saklayana tâ kim çıplak gezmeye ve ȯnuŋ ʿüryanları görünmeye 
REV.16.16*ve onları ʿİbrânîce Armaġeddon dėdikleri yerde cemʿ eylediler 
REV.16.17*ʿâkıbet yedinci melek kendỉ piyâlesini havâya dökdü ve gök heykeliniŋ tahtından ʿazîm âvâz çıkıp oldu bitdi der idi 
REV.16.18*ve şimşekler ve raʿdlar ve sedâlar ve ʿazîm zelzeleler oldu ki insân yer üzerinde olaldan berỉ ȯncılayın büyük hîç olmamışdır 
REV.16.19*ve büyük şehir üçe bölündü hem ümmetleriŋ şehirleri düşdüler ve ʿazîm Bâbel Allâh Teʿâlânıŋ hâzırına geldi ki ȯŋa ġazabıŋ kâsesini vėre 
REV.16.20*ve her ada kaçdı hem dağlar nâ-mevcûd oldular 
REV.16.21*ve âdamlar üzerine gökden birer kantâr târ târ iri dolu düşdü de âdamlar dolu darbı içỉn Allâh Teʿâlâyı sebb eylediler zîrâ ȯnuŋ darbı pek büyük idi ∞ 
REV.17.1*Ve yedi piyâleleri olan yedi meleklerden birisi gelip ve benim ile söyleşip dedi ki gel ben saŋa çok sular üzerinde oturan büyük orospa üzerine vėrilmiş hükmü göstereyim 
REV.17.2*ki ȯnuŋ ile yeriŋ pâdişâhları zinâ ėtdiler ve yeriŋ ahâlîsi zinâsınıŋ şarâbından mest oldular 
REV.17.3*pes beni rûh ile beriyyeye götürdü de bir ʿavrat gördüm ki iskarlat renkinde ve küfür adları ile dolu ve yedi başı hem on boynuzu olan bir cânvarıŋ üzerinde oturur idi 
REV.17.4*ve ol erġavânî ve iskarlat gíymiş ve altun ve cevâhir tâşlar hem incỉler ile donanmış ʿavratıŋ elinde nefretlikler ile ve zinâsınıŋ necâsetleri ile dolu altun kâsesi var idi 
REV.17.5*ve alınında bir ad yaʿnî sırr yazılı idi • ʿAzîm Bâbel zinâlarınıŋ ve yer nefretlikleriniŋ anası idi 
REV.17.6*ve ol ʿavrat evliyâlarıŋ ve Hazret-i ʿİsânıŋ şehîdleriniŋ kanından mest idi ve ȯnủ gördüḡüm gibi ʿacâʾibden taʿaccüb eyledim 
REV.17.7*ve melek baŋa ne taʿaccüb ėdersin dėdi • ʿavratıŋ ve ȯnủ götüren yedi başlı ve on boynuzlu cânvarıŋ sırrını ben saŋa deyivėreyim 
REV.17.8*gördüḡüŋ cânvar var idi ve yokdur ve dibsizlikden çıkaldan mehlekeye gide ve dünyâ temeli kurulaldan berỉ hayvât kitâbında adları yazılmamış yeriŋ sâkinleri ol cânvarı ki var idi ve yokdur ve yine de vardır görüp taʿaccüb eyleyeler 
REV.17.9*hikmetli fehim bundadır • yedi başlar ʿavratıŋ üzerinde oturduğu yedi dağlardır 
REV.17.10*ve dahi yedi şâhlar var idi ki beşi düşdü biri durur ve öbűrü dahi gelmedi ve geldiḡi takdîre az zamân kalacakdır 
REV.17.11*ve ol cânvar ki var idi ve yokdur o sekizinci şâhdır ve yedilerdendir hem helâke gider 
REV.17.12*ve gördüḡüŋ on boynuz on şâhdır ki dahi şâhlık almadılar ammâ şâh gibi cânvar ile bile bir sâʿatde saltanat alacaklardır 
REV.17.13*bunlarıŋ müsâveresi birdir ve onlarıŋ saltanatını hem hikmetini cânvara vėreler 
REV.17.14*bunlar Kuzucak ile cenk eyleyeler de Kuzucak onları yeŋe zîrâ Rabbü'l-Erbâb ve Melikü'l-Mülûk odur ve ȯnuŋla olan kimseler medʿîler ve muhtârlar ve müʾminlerdir 
REV.17.15*ȯndan baŋa dėdi ki ʿavrat oturur gördüḡüŋ sular kavimler ve kesretler ve ümmetler ve lisânlardır 
REV.17.16*ve cânvarda gördüḡüŋ on boynuzlar orospuyu sevmeyenler ve ȯnủ harâb ve ʿuryân ėdecek kimselerdir ki etlerini yeyeler ve ȯnủ âteşde yakalar 
REV.17.17*zîrâ Allâh Teʿâlâ onlarıŋ kalbine ilhâm ėtdi ki ȯnuŋ hükmünü yerine getireler tâ Allâh Teʿâlânıŋ kelimâtı tamâm oluncaya dek 
REV.17.18*ve gördüḡüŋ ʿavrat bir ʿazîm şehirdir ki yeriŋ şâhları üzerine şâhinşâhliḡi var ∞ 
REV.18.1*Bundan soŋra gökden inen bir ġayrı melek gördüm ki ʿazîm saltanatı var idi ve yer ȯnuŋ celâlinden münevver oldu 
REV.18.2*ve o pek ʿazîm âvâz ile çığırıp dedi ki düşdü büyük Bâbel düşdü ve şeytânlarıŋ konağı hem her rûh-ı nâpâkiŋ zindânı ve her murdâr ve mekrûh kuşuŋ mahbesi oldu 
REV.18.3*zîrâ cümle milletler zinâsınıŋ ġazabı şarâbından içdiler ve yeriŋ pâdişâhları ȯnuŋla zinâ ėtdiler hem yeriŋ bâzergânları ȯnuŋ rızıklarından mâldâr oldular 
REV.18.4*ȯndan gökden bir ġayr âvâz iştidim ki der idi ėy kavmim çıkıŋ oradan tâ kim günâhlarında şerîk olmayasız ve ȯnuŋ darblarından birini çekmeyesiz 
REV.18.5*zîrâ ȯnuŋ günâhları birbirine bitişip göḡe dek yetişdiler ve Allâh Teʿâlâ onlarıŋ yaramazlıklarını hâtırına getirdi 
REV.18.6*o size ėtdiḡi gibi siz dahi ȯŋa eyleyiŋ ve ȯnuŋ ʿameline göre iki kat edâ eyleyiŋ • o size içirdiḡi kâse siz ȯŋa iki o kadar içiriŋ 
REV.18.7*o ne kadar ʿizzetlenip şehvetlendi ise o kadar ȯŋa derd ve siyâset eyleyiŋ zîrâ o kalbinde der ki ben melike otururum ve dul deḡilim hem hîç ġamm görmeyem 
REV.18.8*ȯnuŋ içỉn hemân bir günde darbları ölüm ve yas ve kıtlık gele ve o âteşe yana zîrâ üzerine hükm ėdecek Allâh Teʿâlâ kâdirdir 
REV.18.9*ve ȯnuŋla zinâ ėden ve şehvetlenen şâhlar yanġınınıŋ dütününü gördükleri zamân ȯnủ ağlayalar ve yasını çekeler 
REV.18.10*ve siyâsetiniŋ korkusundan uzakdan durup diyeler vâh vâh Bâbil ʿazîm şehir kuvvetli şehir • naʿceb üzeriŋe olan hüküm bir ân içinde geldi 
REV.18.11*yeriŋ bâzergânları dahi ȯnủ ağlayalar ve yasını çekeler zîrâ onlarıŋ rızıklarından artᵼk kimse almasa gerek 
REV.18.12*altun ve gümüş rızkını ve cevâhir ve incỉler ve dülbendler ve erġavânîler ve ipekler ve iskarlat ve her servî ağaçlar ve fil dişlerinden her dürlü kablar hem her nevʿ kıymetli ağaçlardan ve bakır ve demir ve mermerden yapılmış âvâdânlıklar 
REV.18.13*ve dârçîn ve tayyibât ve kohulu yağlar ve güŋlük ve şarâb ve zeytûn yağı ve hâss un ve buğday ve davarlar ve sürűler ve atlar ve koçiyler ve köleler ve âdam cânları 
REV.18.14*ve cânıŋ ârzûladığı meyveler senden gitdiler ve cümle semiz ve yalabık nesneler senden ġâʾib oldular da artᵼk onları hîç bulmayasın 
REV.18.15*bu nesneleriŋ bâzergânları ki ȯndan zengîn oldular siyâsetinden korkup uzakdan duralar ağlayalar ve yas çekip 
REV.18.16*diyeler ki vâh vâh ʿazîm şehir ki dülbend ile ve erġavân ve iskarlat ile gíyinmiş ve altun hem cevâhir taşlar ile ve incỉler ile donanmış idi 
REV.18.17*ve her gemi reʾîsi ve gemileriŋ her fûrsâları ve gemicileri ve cümle ehl-i sufun uzakdan durdular 
REV.18.18*ve yanġınınıŋ tütününü görüp çığıra çığıra deyeler ki bu ʿazîm şehir gibi kanġı şeher var idi 
REV.18.19*ve başlarına toz saçarak feryâd ėderler ve ağlayalar hem yas çekip deyeler ki vâh vâh ʿazîm şehre ki içinde ȯnuŋ ʿizzetinden deryâda gemisi olan hep zengîn oldular • naʿceb bir ân içinde harâb oldu 
REV.18.20*ėy semavât ve mukaddes resûller hem peyġamberler seviniŋ ondan çün Allâh Teʿâlâ onlardan intikâmını aldı 
REV.18.21*soŋra bir kuvvetli melek deḡirmen kadar bir büyük taş kaldırdı da ȯnủ deryâya atıp dedi ki Bâbel ʿazîm şehre böyle hiddet ile atıla da artᵼk nâ-mevcûd ola 
REV.18.22*ve tanbûrîleriŋ hem musıkârlarıŋ ve neyzenleriŋ ve boruzanlarıŋ sedâsı artᵼk sende istimâʿ olunmaya ve artᵼk sende hîç sanʿat ehli bulunmaya hem deḡirmen kakıldaması sende işidilmeye 
REV.18.23*ve artᵼk sende mum ve kandîl yanmaya ve sende güyegű ve gelin âvâzı işidilmeye zîrâ bâzergânlarıŋ yer sultânları idiler ve seniŋ sihirleriŋden cümle ümmetler azdırıldılar 
REV.18.24*ve içinde enbiyâ ve evliyâlarıŋ ve yer üzerinde öldürülmüş hepisiniŋ kanı bulundu ∞ 
REV.19.1*Bundan soŋra gökde sanki kesret halkıŋ ʿazîm âvâzını işitdim ki der idi halluliyâ halâs ve celâl ve kuvvet ve ikrâm Taŋrımız Allâh Teʿâlâya mahsûsdur 
REV.19.2*zîrâ ȯnuŋ hükûmeti hakk ve ʿâdildir ki çün ol zinâsı ile yeri bozan büyük orospa üzerine hükm ėdip kendỉ kullarınıŋ kanını ȯnuŋ elinden taleb ėtdi ve intikâmını aldı 
REV.19.3*ve tekrâr halluliyâ dedi de ȯnuŋ tütünü ebedü'l-âbâd çıkar 
REV.19.4*ve yiḡirmi dört pîrler hem dört hayvânlar hurûr ėdip ve kürsîde oturan Cenâb-ı Hakka secde eyleyip âmîn halluliyâ dediler 
REV.19.5*ve kürsîden bir âvâz çıkıp dedi ki Taŋrı Teʿâlâmıza hamd eyleyiŋ ėy ȯnuŋ cümle kulları ve ȯndan korkanlar küçük de büyük de 
REV.19.6*ȯndan sanki bir ʿazîm kesretiŋ âvâzını ve çok sularıŋ gürüldűsü ve büyük raʿdlarıŋ sedâsını işitdim ki dėrler idi halluliyâ zîrâ ʿAlâ Küll Şeyʾin Kâdir Taŋrımız Allâh Teʿâlâ pâdişahlık sürer 
REV.19.7*sürûr ve hubûr ėdelim ve ȯŋa celâl-i celâlüyü diyelim zîrâ Kuzucağıŋ düḡünü geldi ve ȯnuŋ zevcesi hâzırlandı 
REV.19.8*ve ȯŋa vėrildi ki pâk ve dırahşân dülbend ile gíyine zîrâ dülbend evliyâlarıŋ tasdîkâtıdır 
REV.19.9*hem ol âvâz baŋa yaz dėdi ki yaz • ne mutlu onlara ki Kuzucağıŋ düḡününüŋ ziyâfetine daʿvet olundular hem baŋa Taŋrınıŋ sözleri hakkdır dėdi 
REV.19.10*ben dahi ayakları öŋüne düşdüm ki ȯŋa secde eyleyem ammâ baŋa sakın ėtme dėdi • ben dahi seniŋ ve Hazret-i ʿİsânıŋ şehâdetini tutan karındaşlarıŋ ile yoldaşım • Cenâb-ı Hakka secde eyle zîrâ Hazret-i ʿİsânıŋ şehâdeti nübüvvetiŋ rûhudur 
REV.19.11*ȯndan göḡü açık gördüm ve işte beyâz at ve ȯŋa binene Müʾmin Sâdık dėrler idi ve ʿadâlet ile hükm ėdip cenk ėden odur 
REV.19.12*ve gözleri âteş ʿalevi gibi idi • başında ise niçe egâlîl var idi hem bir yazılı adı var idi ki ȯnủ kendỉsinden ġayrı kimse bilmezdi 
REV.19.13*ve kan ile boyanmış bir kaftânı gíymiş idi de adına Kelâm-Ullâh dėrler 
REV.19.14*ve gökdeki ʿasâkir ak pâk dülbend ile gíyinmiş beyâz atlara binip ardınca giderler idi 
REV.19.15*ve ağzından keskin iki yüzlü kılıç çıkar idi • ȯnuŋ ile ümmetleri urmak içỉn ve ol onları demir kazîb ile zabt ėdecekdir hem ʿAlâ Küll Şeyʾin Kâdir Allâhıŋ hışm ü ġazabı şarâbınıŋ kâdosunu kendỉsi basacakdır 
REV.19.16*ve kaftânı üzerinde hem budu üzerinde bu ad yazılı idi Melikü'l-Mülûk ve Rabbü'l-Erbâb 
REV.19.17*ȯnda güneşde durur bir melek gördüm ki bülend âvâz ile çığırıp havânıŋ ortasında uçan cümle kuşlara der idi ki geliŋ Büyük Taŋrınıŋ ziyâfetine cemʿ oluŋ 
REV.19.18*ki pâdişâhlarıŋ ve serʿaskerleriniŋ hem cebbârlarıŋ ve atlarıŋ hem onlara binenleriŋ ve cümle ahrâr ve ʿibâdıŋ ednâ ve ekâbiriŋ etlerini yeyesiz 
REV.19.19*ve cânvarı hem yeriŋ pâdişâhlarını ve onlarıŋ ʿaskerlerini gördüm ki ol ata binen ile ve ȯnuŋ ʿaskeri ile cenk ėtmeḡe cemʿ olurlar idi 
REV.19.20*ammâ cânvar tutuldu ve ȯnuŋla yalancı peyġamber dahi ki öŋünde âyetler ėtdi idi de onlarıŋ ile cânvarıŋ vesemlerini alanları ve ȯnuŋ sûretine tapanları ıdlâl eyledi idi • bu ikisi dib dirice kibrîtden yanan âteşiŋ börkesine bırakıldılar 
REV.19.21*ve kalan ata binen kimesneniŋ kılıcı ile ağzından çıkardı • katl olundu da cümle kuşlar onlarıŋ etlerinden doydular ∞ 
REV.20.1*Ondan gökden iner bir meleḡi gördüm ki elinde dibsizliğiŋ anahtârı ve bir büyük zincîri var idi 
REV.20.2*ve ol melek ejdehâyı eski yılanı ki İblîs ve Şeytân ve cümle ʿâlemi ıdlâl ėdendir tutup ȯnủ biŋ yıla dek bağlı kodu 
REV.20.3*ve ȯnủ dibsizliḡe atdı da ȯnủ kapadı ve üzerine mühür basdı tâ kim artᵼk biŋ yıl tamâm oluncaya dek ümmetleri ıdlâl ėtmeye • ȯndan soŋra biraz zamân içỉn çözülse gerek 
REV.20.4*soŋra kürsîler gördüm ki üzerlerinde baʿzı kimseler oturdular da onlara hüküm vėrildi ve Hazret-i ʿİsânıŋ şehâdeti hem Kelâm-Ullâh içỉn ve cânvara hem ȯnuŋ sûretine tapmadığı ve alınlarına ve ellerine vesmini almadığı içỉn boyunu urulmuşlarıŋ cânlarını gördüm ve bunlar ihyâ olunup ol biŋ yıl Hazret-i Mesîh ile pâdişâhlık ėtdiler 
REV.20.5*ve kalan ölüler ihyâ olunmadılar tâ biŋ yıl tamâm oluncaya dek • evvelki kıyâmet budur 
REV.20.6*ne sefîd ve mübârekdir ol kimse ki evvelki kıyâmetde hissesi ola • bunlarıŋ üzerine ikinci ölümüŋ hükmü yokdur belki onlar Cenâb-ı Hakkıŋ ve Hazret-i Mesîhiŋ imâmları ola da ȯnuŋ ile biŋ yıl pâdişâhlık süreler 
REV.20.7*ve ol biŋ yıl tamâm oldukdan soŋra Şeytân kendỉ zindânından boşanılıp 
REV.20.8*(7b) yeriŋ dört köşelerinde olan Yacûc ve Mâcûc halkı ıdlâl ėtmeḡe çıka ki onları ve cenge cemʿ eyleye ve onlarıŋ ʿadedi deryâ kavmi kadar ola 
REV.20.9*(8) bunlar ʿarz ʿarza çıkdılar ve mukaddesleriŋ ordusunu hem mahbûb şehri ihâta eylediler (9) ammâ gökden Cenâb-ı ʿİzzetden salınmış âteş ine de onları ihrâk eyleye 
REV.20.10*ve onları ıdlâl ėden İblîs cânvarıŋ ve yalancı peyġamberiŋ olduğu kibrît ve âteş börkesine atıla da gėce ve gündüz ebedü'l-âbâd ʿazâb çekeler 
REV.20.11*ȯndan bir büyük ak kürsîyı ve üzerine bir binmişi gördüm ki ȯnuŋ huzûrundan yer ve gök kaçdı da onlarıŋ yeri bî-mevcûd oldu 
REV.20.12*ve küçük hem büyük ölüler gördüm ki kürsîniŋ öŋünde dururlar idi ve kitâblar açıldı hem bir ġayrı kitâb ki hayvât kitâbıdır açıldı da kitâbda yazılı nesnelerden ʿamellerine göre ölülere hükm olundu 
REV.20.13*ve deryâ kendỉde olan ölüleri hem ölüm ve cehennem kendỉ mürdelerini çıkardılar da her biri üzerine ʿamellerine göre hükm olundu 
REV.20.14*ölüm dahi hem cehennem âteşiŋ hebîresine atıldılar • ikinci ölüm budur 
REV.20.15*ve hayvât kitâbında yazılı bulunmayan âteş börkesine atıldı ∞ 
REV.21.1*Ondan yeŋi göḡü ve yeŋi yeri gördüm zîrâ evvelki gök ve evvelki yer geçdi idi hem artᵼk deŋiz yok idi 
REV.21.2*ve ben Yuhannâ mukaddes şehri Yeŋi Yerûşalimi gördüm ki gökden Cenâb-ı Hakkıŋ tarafından gelin gibi donanmış ve kocasına bezenmiş iner idi 
REV.21.3*ve gökden bir ʿazîm âvâz işitdim ki der idi işte Cenâb-ı Hakkıŋ haymesi âdamlar iledir ve onlar ile sâkin ola hem onlar ȯnuŋ kavmi olalar da Cenâb-ı Bârî kendỉsi onlar ile iken onlarıŋ Taŋrısı ola 
REV.21.4*ve Cenâb-ı ʿİzzet onlarıŋ gözlerinden her yaşını silecekdir • artᵼk ölüm olmaya ve artᵼk ne yas ne feryâd ne zahmet ola zîrâ evvelki şeyler geçmişlerdir 
REV.21.5*ve kürsîde oturan işte ben her şeyʾi yeŋi ėderim dėdi • ȯndan baŋa yaz dėdi zîrâ bu sözler hakk ve sâdıkdır 
REV.21.6*ȯndan baŋa oldu bitdi dėdi • ben elif ve ye yaʿnî evvel ve âhirim • kim ki susarsa ben ȯŋa âb-ı hayvâtıŋ buŋarından câba vėreyim 
REV.21.7*ġâlib olan bu nesneleri mîrâs ile ala ve ben ȯŋa Taŋrı ol dahi baŋa oğul ola 
REV.21.8*ammâ korkaklarıŋ ve iʿtikâdsızlarıŋ ve nefretlileriŋ ve günâhkârlarıŋ ve kâtilleriŋ ve zânîleriŋ ve sihirbâzlarıŋ ve pûtperestleriŋ ve cümle kâzibleriŋ hissesi ikinci ölüm dėdiḡimiz yanar âteş ve kibrîtiŋ börkesindedir 
REV.21.9*o zamân yedi soŋraki darblar ile dolu yedi piyâleleri olan yedi meleklerden biri baŋa gelip ve benim ile söyleşip dedi ki gel ben saŋa gelini Kuzucağıŋ zevcesini göstereyim 
REV.21.10*ve o beni rûh ile bir büyük ve yüksek dağa götürdü de baŋa gökden Cenâb-ı ʿİzzetiŋ yanından inen ʿazîm şehri mukaddes Yerûşalimi gösterdi 
REV.21.11*ki Cenâb-ı Hakkıŋ celâli var idi ve ȯnuŋ nûrû bir cevher taşı billûr gibi şeffâf bir yeşim taşı gibi idi 
REV.21.12*ve büyük hem yüksek hisârı ve on iki kapᵼları ve kapᵼlardan on iki melek ve üzerlerinde on iki yazılmış esmâʾ var idi • benî İsrâʾîliŋ on iki sıbtlarınıŋ esmâsıdır 
REV.21.13*maşrıkdan üç kapᵼ şimâlden üç kapᵼ cenûbdan üç kapᵼ ve mağribden üç kapᵼ 
REV.21.14*ve şehir hisârınıŋ on iki temelleri var idi ve üzerlerinde Kuzucağıŋ on iki resûlleriniŋ on iki adları mevcûd idi 
REV.21.15*ve benim ile söyleşeniŋ şehri ve kapᵼlarını ve hisârlarını ölçmek içỉn bir altun kamışı var idi 
REV.21.16*ve şehir çâr köşe şeklinde tûlü ʿarza berâber idi ve ol kamış ile şehri ölçdü de on iki biŋ ok atımları kadar idi • uzunluğu enliliği yüksekliḡi berâber idi 
REV.21.17*hem ȯnuŋ hisârını ölçdü de yüz kırk dört zirâʿ melek olan âdamıŋ ölçüsü üzere idi 
REV.21.18*ve hisârınıŋ yapısı yeşimden idi • şehir ise sâfi sırçaya beŋzer hâlis altundan idi 
REV.21.19*ve şehir hisârınıŋ temeli her kıymetli taş ile müzeyyin idi • evvelki temel yeşimden • ikinci mâvi yâkûtdan • üçüncü hacârîden ve dördüncü zümürrüdden 
REV.21.20*beşinci mehâdan • {altıncısı kızıl yâkûtdan} yedinci sengzardan • sekizinci büleverden ve dokuzuncu kesîsden • onuncu altun benekli tânetden • on birinci kök yâkûtdan • on ikincisi ʿayn-ı hürrden 
REV.21.21*ve on iki kapᵼlar on iki incỉlerden idiler • her kapᵼ birer incỉden idi ve şehriŋ çârşᵼsı sırça gibi şeffaf sâfi altundan idi 
REV.21.22*ve içinde bir heykel görmedim zîrâ ʿAlâ Külli Kâdir Allâh ve Kuzucak ȯnuŋ heykelidir 
REV.21.23*ve şehriŋ şems ü kamere ihtiyâcı yok ki içinde ziyâ ėdeler zîrâ Allâh Teʿâlânıŋ celâli ve Kuzucak hem ȯnuŋ nûru ȯnủ izâʾet {ede} 
REV.21.24*ve halâs bulmuş ümmetler ȯnuŋ nûru ile gezeler hem yeriŋ pâdişâhları ʿizzet ve ikrâmını içine götüreler 
REV.21.25*ve ȯnuŋ kapᵼları hîç gündüz kapanmayalar zîrâ orada âslâ gėce olmaz 
REV.21.26*ve ümmetler dahi ʿizzeti ve ikrâmı içine götüreler 
REV.21.27*ve hîç bir nâpâk nesne ya kerîhe ėden ya yalan söyleyen kimesne içine girmeye ancak ol kimseler gireler ki Kuzucağıŋ hayvât kitâbında yazılmışlardır ∞ 
REV.22.1*Ondan baŋa Cenâb-ı Hakkıŋ ve Kuzucağıŋ kürsîsinden akan billûr gibi sâf âb-ı hayvâtıŋ pâk ırmağını gösterdi 
REV.22.2*ve şehir çârşᵼsınıŋ ve oraya buraya akan ırmağıŋ ortasında bir hayvât ağacı var idi ki her ay içỉn birer yemiş getirip on iki yemiş vėrir ve şeceriŋ yaprakları ümmetleriŋ devâʾı içỉndir 
REV.22.3*ve orada laʿnet olmayıp Cenâb-ı Hakkıŋ hem Kuzucağuŋ kürsîsi içỉnde ola da ȯnuŋ kulları ȯŋa ʿibâdet eyleyeler 
REV.22.4*ve ȯnuŋ dîdârını göreler hem ȯnuŋ adı alınlarında ola 
REV.22.5*ve orada hîç gėce olmaya ne kandîle ne güneş aydınlığına ihtiyâcları ola zîrâ Allâh Teʿâlâ onlara izâʾet ėdecekdir ve onlar ebedü'l-âbâd pâdişâhlık süreceklerdir 
REV.22.6*ȯndan baŋa dėdi ki bu sözler hakk ve sâdıkdır ve enbiyâlar ervâhınıŋ Taŋrısı Allâh kendỉ Kuzucağını göndermişdir ʿan-karîb vâkiʿ olması lâzım olan nesneleri kendỉ kullarına bildirmek içỉn 
REV.22.7*işte ben tîz gelirim • ne mutlu bu kitâbıŋ nübüvvetiniŋ sözlerini gözedenlere 
REV.22.8*ve ben Yuhannâ bu şeyleri işitdim de gördüm de o onları işitdiḡim ve gördüḡüm zamân baŋa bu nesneleri gösteren kuzucağıŋ ayağında secde ėtmek içỉn düşdüm 
REV.22.9*ammâ baŋa sakın ėtme dėdi • ben seniŋ ve enbiyâ karındaşlarıŋıŋ ve bu kitâbıŋ sözlerini gözedenleriŋ yoldaşıyım • Cenâb-ı Bârîye secde eyle 
REV.22.10*ȯndan baŋa dėdi ki bu kitâbıŋ nübüvvetiniŋ sözlerini mühürle zîrâ vakti yakındır 
REV.22.11*zâlim olan dahi ziyâde zâlim olsun ve necîs olan dahi ziyâde necîs olsun • sâdık olan dahi ziyâde sâdık olsun ve tâhir olan dahi ziyâde tâhir olsun 
REV.22.12*işte ben tîz gelerem ve ecrim benim yanımdadır ki herkese kendỉ ʿameline göre edâ eyleyem 
REV.22.13*elif ve ye • bidâyet ve nihâyet • evvel ve âhir benim 
REV.22.14*ne mutlu onlara ki ȯnuŋ emri ile ʿamel ėdip hayvât şecerinde hakkı ola ve kapᵼlardan şehre gireler 
REV.22.15*ve köpekler ve sihirbâzlar ve zânîler ve kattâllar ve pût perestler ve yalanlığı sevip ėdenler taşrada kalalar 
REV.22.16*ben ʿİsâ size bu nesneleri kilîselerde işhâd ėtmek içỉn meleḡimi irsâl eyledim • ben Dâvûduŋ âslı ve nesliyim ve nûrlu hem sabâh yıldızıyım 
REV.22.17*ve Rûh hem ʿArûsa gel dėrler • işiden de gel diye ve susuz olan gelsin hem âb-ı hayvâtdan kim ister ise câba alsın 
REV.22.18*ben bu kitâbıŋ nübüvvetiniŋ sözlerini her işidene işhâd ėderim ki bir kimse bu nesnelere bir şeyʾ katarsa Allâh Teʿâlâ bu kitâbda yazılı darbları üzerine sala 
REV.22.19*ve eḡer bir kimse bu nübüvvetiŋ kitâbından sözler kaldırırsa Allâh Teʿâlâ ȯnuŋ hissesini hayvât kitâbından ve mukaddes şehirden hem bu kitâbda yazılan nesnelerden kaldıra 
REV.22.20*bu nesneleri işhâd ėden kimse der ki tahkîk ben tîz gelerem • âmîn • gel imdi yâ Rabb ʿİsâ 
REV.22.21*Rabbimiz ʿİsâ el-Mesîhiŋ ʿinâyeti cümleŋiz ile ola âmîn ∞ (Aboġalibsîs yaʿnî İncîllî Yuhannânıŋ rüʾyâsı ve Rabb ʿİsâ el-Mesîhiŋ ʿAhd el-Cedîdiniŋ âhir kitâbı tamâm oldu ve'l-hamdü'l-Erham er-Rahimîn âmîn) 
